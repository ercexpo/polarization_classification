"","url","text","polarization"
"1","https://www.nu.nl/politiek/6114477/groenlinks-fractievoorzitter-van-zeist-bevestigt-nepprofielen-en-stapt-op.html","Ronald Camstra, de inmiddels vertrokken fractievoorzitter van GroenLinks in de gemeenteraad van Zeist, heeft donderdag toegegeven een aantal nepaccounts op sociale media te beheren. Eerder op de dag stapte hij al op, maar hij gaf toen nog niet toe dat de profielen, die online de ideeën van GroenLinks steunden, van zijn hand zijn.

Camstra werd door inwoners van Zeist beschuldigd van het beheren van een aantal nepprofielen. Hij was sinds 2008 actief in de gemeenteraad en sinds 2017 fractievoorzitter.

De oud-fractievoorzitter zegt in een verklaring ""een domme en naïeve fout te hebben gemaakt"" en was actief onder meerdere pseudoniemen. Via die profielen ging hij online met zichzelf in gesprek.

Camstra erkende donderdag dat hij onder het pseudoniem Noortje van Breukelen een column schreef en daarop positieve reacties kreeg.

""Door een andere naam te gebruiken kon ik verhalen schrijven zonder dat die direct aan mijn publieke profiel werden gekoppeld. Ik voelde me daardoor vrijer om me te uiten, en ik kreeg ineens veel leuke reacties in plaats van de negativiteit die mijn eigen profiel her en der opriep. Daardoor werd ik overmoedig.""

""Ik besefte onvoldoende dat het niet eerlijk, niet oprecht en niet verstandig is om me achter andere namen te verschuilen"", aldus Camstra.","1"
"2","https://www.nu.nl/algemeen/6114678/hoekstra-stationeert-cda-campagnemedewerkers-op-ministerie-van-financien.html","Twee CDA-campagnemedewerkers hebben toegangspassen voor het ministerie van Financiën en mogen gebruikmaken van werkruimtes op het departement om de verkiezingscampagne van CDA-lijsttrekker en demissionair minister van Financiën Wopke Hoekstra te ondersteunen. Hoogleraar Staats- en Bestuursrecht Wim Voermans noemt de zaak ""opmerkelijk"". ""Er zijn geen wetten overtreden, maar dit is toch eigenlijk niet hoe het hoort.""Volgens het ministerie gaat het om twee CDA-medewerkers. Benadrukt wordt dat de CDA'ers geen gebruik maken van apparatuur van het ministerie, zoals camera's of printers. Wel hebben zij tijdelijk vaste toegangspassen voor het ministerie. Daarnaast gebruikt Hoekstra zijn ministerskamer om campagnevideo's op te nemen.Het is gebruikelijk dat iedere minister een aan de partij gelieerde persoonlijk assistent in dienst heeft die ook een werkplek op het ministerie krijgt toegewezen. Een partijmedewerker met een toegangspas en toegang tot werkplekken op ministeries is ongebruikelijk.Financiën stelt dat voor deze constructie gekozen is, omdat het departement niet wil dat Hoekstra onnodig tijd verliest en dat zijn werk als minister daaronder komt te lijden. ""We willen niet dat de minister steeds naar het partijbureau moet."" Het partijbureau van het CDA ligt overigens op tien minuten rijden van het ministerie.'Departement is geen plek voor een warroom'Mark Rutte (VVD) en Sigrid Kaag (D66) zijn naast lijsttrekker ook minister. De VVD zegt geen campagnemedewerkers op het ministerie van Algemene Zaken te stationeren. ""Het departement is niet bedoeld als warroom voor campagneteams"", zegt hoofd voorlichting Kees Berghuis. Ook gebruikt de VVD het Torentje niet voor campagnevideo's. ""Dat is een ambtsplek, geen plek van de VVD. Ook D66 voert de partijcampagne niet vanuit het ministerie van Buitenlandse Zaken. ""Wij hebben geen D66-campagnemedewerkers op het ministerie van Buitenlandse Zaken geplaatst. Het ministerie is van en voor ambtenaren"", aldus Daan Bonenkamp, hoofd voorlichting van D66. ""Onze campagnemedewerkers werken vanuit ons partijbureau en door corona natuurlijk veelal vanuit huis.""","1"
"3","https://www.nu.nl/politiek/6114666/kabinet-akkoord-met-onderzoek-naar-nederlandse-hulp-aan-syrische-rebellen.html","Een onafhankelijke commissie gaat onderzoek doen naar de Nederlandse hulp aan rebellengroepen in Syrië. Het demissionaire kabinet gaat deze wens van de Tweede Kamer uitvoeren, heeft minister Stef Blok (Buitenlandse Zaken) vrijdag laten weten. ""Het is aan de commissie om de duur en reikwijdte van het onderzoek te bepalen"", aldus de minister.De commissie krijgt toegang tot staatsgeheime informatie. Het kabinet verklaarde eerder niets te zien in een onafhankelijk onderzoek naar de steun.Nederland leverde tussen 2015 en 2018 materiële steun aan 22 'gematigde' rebellengroepen. Het ging niet om wapens, maar om zaken als pick-uptrucks, computers en uniformen. Uit onderzoek van Trouw en Nieuwsuur bleek later dat de steun ook terecht was gekomen bij jihadistische groepen die worden beschuldigd van mensenrechtenschendingen.","0"
"4","https://www.nu.nl/politiek/6114187/flinke-kritiek-kamer-op-de-jonge-na-ggd-lek-minister-erkent-fouten.html","Demissionair minister van Volksgezondheid Hugo de Jonge heeft flinke kritiek te verduren gekregen voor zijn optreden na de datadiefstal bij de GGD. Oppositie en coalitie waren ontstemd over het gebrek aan kennis en urgentie bij de bewindsman, bleek woensdag tijdens een Kamerdebat. De Jonge beloofde beterschap. ""Was hij (De Jonge, red.) nou gewoon niet op de hoogte van de ernst van het probleem, of dacht hij met heel veel bravoure het probleem wel te kunnen bagatelliseren? Ik weet eerlijk gezegd niet wat erger is"", zei SP-Kamerlid Maarten Hijink. ""Het GGD-lek is geen incident, maar een structureel probleem"", vindt D66'er Kees Verhoeven. Attje Kuiken (PvdA) somde op wat er naast het GGD-lek nog meer niet goed gaat onder de verantwoordelijkheid van De Jonge. ""We hebben de mondmaskers gehad, we hebben het testen gehad, we hebben het trage vaccineren, we hebben het gegoochel met vaccinatiecijfers."" Kuiken vroeg zich hardop af ""of het deze minister niet over de schoenen loopt"". Wat de PvdA'er betreft worden er taken in het kabinet herverdeeld. De portefeuille van De Jonge werd onlangs al uitgekleed, zodat hij zich vooral op de coronabestrijding kan richten. Irritatie groeide na 'onzin' tijdens vragenuur Vorige week meldde RTL Nieuws na eigen onderzoek dat de privégegevens van miljoenen Nederlanders illegaal zijn verhandeld. Het gaat om informatie uit twee computersystemen van de GGD die worden gebruikt om coronatesten te registreren en voor het bron- en contactonderzoek. De Jonge wekte vooral wrevel met zijn antwoorden in de Kamer tijdens het vragenuur, een dag na de publicatie van het nieuws. ""Hij heeft onzin staan te verkondigen"", zei Farid Azarkan van DENK daarover. De Jonge: 'Dingen gezegd die ik anders had moeten zeggen' De bewindsman erkende woensdag dat zijn antwoorden van vorige week niet goed waren en wilde die rechtzetten. ""Ik heb een aantal dingen gezegd die ik anders had moeten zeggen"", aldus De Jonge.","1"
"5","https://www.nu.nl/politiek/6114425/de-jonge-hoopt-dat-kwetsbaarste-personen-in-eerste-kwartaal-zijn-gevaccineerd.html","Hoewel er veel onzekerheid omtrent het vaccinatieschema is, durft demissionair minister Hugo de Jonge (Volksgezondheid) te zeggen dat de kwetsbaarste personen, zoals ouderen en mensen in verpleeghuizen, rond de start van de lente zijn gevaccineerd. ""Als we door de oogharen kijken naar de aantallen vaccins die we nu hebben, denken we in het eerste kwartaal de kwetsbaarste mensen - die in de verpleeghuizen en instellingen voor gehandicaptenzorg wonen en de meeste ouderen thuis - op de drempel van de lente gevaccineerd te kunnen hebben"", zei De Jonge donderdag tijdens het coronadebat. Ook een deel van de mensen die voor hen zorgen, moeten dan een prik hebben gehad. Dat is geen belofte, benadrukte De Jonge. Er zijn namelijk nogal wat onzekerheden. Veel hangt af van de levering van de vaccins. Die valt bijvoorbeeld nu al tegen: De Jonge schat dat er in de eerste drie maanden van dit jaar een derde minder AstraZeneca-vaccins worden geleverd aan Nederland.Daarnaast zijn ook de vaccinatiebereidheid en de vaccinatiegraad bepalend voor het geschetste schema. 'Op drempel van de herfst is het hele land gevaccineerd'. In de periode erna wordt de levering van zo'n twintig miljoen vaccins van verschillende farmaceuten verwacht. De Jonge: ""We gaan ervan uit dat we in het tweede kwartaal een heel grote groep kunnen vaccineren."" Alle groepen uit het advies van de Gezondheidsraad moeten voor de zomer gevaccineerd kunnen zijn, daarna begint de vaccinatie van verreweg de grootste groep: gezonde mensen tussen de achttien en zestig jaar oud. ""Je kunt met een gerust hart zeggen dat op de drempel van de herfst het hele land is gevaccineerd"", aldus De Jonge. Kamer wil speciaal gezant voor vaccinaties. De Kamer wil dat het kabinet een ""speciaal gezant"" aanstelt, die ""daar waar mogelijk"" de productie van vaccins kan opschalen, bleek uit het debat.","0"
"6","https://www.nu.nl/politiek/6114115/demissionair-kabinet-draagt-salarisverhoging-zorg-over-aan-opvolgers.html","Het demissionaire kabinet vindt het aan een volgend kabinet om werk te maken van een hoger salaris en betere arbeidsvoorwaarden voor zorgverleners. Daar zelf voorstellen voor doen, ""acht het kabinet niet verenigbaar met de demissionaire status"", schrijft minister Tamara van Ark (Medische Zorg) woensdag aan de Tweede Kamer (pdf). De oppositie roept sinds enkele maanden op tot meer waardering voor werknemers in de zorg. Lange tijd werden voorstellen daarvoor geblokkeerd door de coalitiepartijen. Na de val van het kabinet stemde een meerderheid van de Kamer voor een motie van de SP en de PvdA. Uitvoering van die motie zal dus nog wel even op zich laten wachten, blijkt uit de brief. ""Investeringen in structureel betere arbeidsvoorwaarden van zorgpersoneel vragen om fundamentele beleidskeuzes die aan een volgend kabinet zijn"", aldus Van Ark. SP-leider Lilian Marijnissen vindt het antwoord onacceptabel. ""Een meerderheid van de Tweede Kamer wil hogere salarissen in de zorg. Het demissionaire kabinet moet dit gewoon uitvoeren. Onze zorgverleners staan aan de vooravond van een derde golf en hebben lang genoeg gewacht"", twittert ze. GroenLinks-lijsttrekker Jesse Klaver stelt op Twitter dat het steeds pijnlijker wordt ""om te zien in welke bochten het kabinet zich blijft wringen om de lonen in de zorg maar niet te verhogen"". ""Een Kamermeerderheid wil dat zorgverleners een hoger salaris krijgen. Hier is het laatste woord nog niet over gezegd"", aldus Klaver.","1"
"7","https://www.nu.nl/politiek/6114112/tachtig-slachtoffers-van-toeslagenaffaire-doen-aangifte-tegen-premier-rutte.html","Tachtig slachtoffers van de kinderopvangtoeslagaffaire hebben aangifte gedaan tegen demissionair premier Mark Rutte. Het gaat daarbij om drie ambtsmisdrijven, zegt hun advocaat Vasco Groeneveld woensdag. Vorige maand deed Groeneveld namens een groep gedupeerden al aangifte tegen vijf (oud-)bewindslieden. De raadsman vond het toen te vroeg om ook de minister-president in de aangifte te betrekken. ""Daarna is er nieuwe, belastende informatie bij gekomen over, zoals voormalig minister van Sociale Zaken Asscher het noemde, 'de onrechtmatige jacht door de Belastingdienst op duizenden gezinnen'"", aldus Groeneveld. Volgens Groeneveld heeft Rutte tijdens het Kamerdebat over de affaire op 19 januari gezegd dat het kabinet vanaf mei/juni 2019 wist hoe groot en omvangrijk de problematiek was. ""Dat betekent: vele duizenden gedupeerden. De premier erkende ook dat hij vanaf die tijd 'direct betrokken' was bij het dossier. Bij de parlementaire ondervragingscommissie bleef hij hier nog vaag over"", aldus de advocaat. ""Uit nieuw vrijgegeven stukken blijkt dat de premier sinds mei 2019 heeft meebeslist over de te nemen stappen. Toch is het illegale invorderen door de Belastingdienst doorgegaan tot november 2019 of langer. Ook was hij al in het najaar van 2018 op de hoogte van misstanden bij de afdeling Toeslagen. Hij werd toen voorbereid op lastige vragen van de pers."" Gedupeerden: Rutte was op de hoogte van schenden wet. Volgens de aangevers heeft Rutte beschikkingen laten bestaan terwijl hij wist dat de wet werd geschonden. Daarnaast heeft hij opzettelijk of door grove schuld nagelaten wetten uit te voeren, menen ze. ""Rutte heeft niet ingegrepen toen mijn cliënten ambtelijk werden opgejaagd en beroofd"", zegt Groeneveld. ""De schending van de rechtsorde door de overheid is ongekend in de moderne Nederlandse geschiedenis. Voor zulke ernstige gevallen heeft de wetgever ambtsmisdrijven in het Wetboek van Strafrecht opgenomen."" Aangifte tegen Rutte is aanvulling op eerdere aangifte. Groeneveld deed op 12 januari aangifte tegen de ministers Tamara van Ark (Medische Zorg), Wopke Hoekstra (Financiën) en Eric Wiebes (Economische Zaken). Daarnaast werden voormalig staatssecretaris van Financiën Menno Snel en oud-minister Lodewijk Asscher in die aangifte betrokken.","1"
"8","https://www.nu.nl/coronavirus/6113980/nog-geen-besluit-over-verlenging-avondklok-omt-om-nieuw-advies-gevraagd.html","Het kabinet heeft nog geen besluit genomen over verlenging van de avondklok na woensdag 10 februari. Het gaat het Outbreak Management Team (OMT) om nieuw advies vragen over wat te doen met het maatregelenpakket. Dat heeft demissionair premier Mark Rutte dinsdagavond gezegd. Het advies van het OMT wordt eind deze week verwacht.""We willen haar liever niet verlengen"", zei Rutte over de avondklok. ""Maar daarover kan ik geen honderdprocentgarantie geven. We moeten daarvoor echt naar de cijfers kijken."" Behalve de basisscholen, die vanaf maandag weer open kunnen, blijft Nederland tot en met 2 maart in lockdown. Middelbare scholen blijven in ieder geval tot 1 maart dicht. Wel komt er voor winkels de mogelijkheid om bestellingen aan te nemen. Die kunnen vervolgens door klanten aan de deur worden opgehaald. Volgens Rutte bevindt Nederland zich momenteel in een ""spagaat"". Enerzijds daalt het aantal coronabesmettingen al een aantal weken op rij, maar anderzijds verspreidt de Britse, besmettelijkere, coronavirusvariant zich snel. Het RIVM schat in dat nu al twee derde van de besmettingen in Nederland de Britse variant betreft. Verdere versoepelingen moeten vanwege die snelle verspreiding ""met de hoogste voorzichtigheid"" worden bekeken. Derde golf komt 'onvermijdelijk op ons af'Volgens de minister-president komt de derde golf ""onvermijdelijk op ons af"". Wel ziet Rutte aan de aanpak van andere landen dat de Britse coronavirusvariant onder controle te houden is. Volgens RIVM-topvrouw Aura Timen lijkt het beeld van de dalende besmettingen momenteel ""rooskleurig"", maar is dit niet het moment ""om achterover te leunen en te denken: we zijn er"". Volgens haar ligt er ""nog een hele opgave voor ons"".","0"
"9","https://www.nu.nl/coronavirus/6113801/kabinet-zoekt-perspectief-met-grote-zorgen-over-levering-vaccins.html","Terwijl het Australische Melbourne de deuren van de tennisstadions opent voor duizenden toeschouwers bij de Australian Open, zoekt Nederland nog steeds naar manieren om het coronavirus en verschillende mutaties onder controle te krijgen. Demissionair premier Mark Rutte en minister Hugo de Jonge (Volksgezondheid) zullen dinsdag tijdens een persconferentie de laatste inzichten delen. De besmettingscijfers dalen, maar blijven onverminderd ernstig. Basisscholen en de kinderopvang gaan open en winkels en horeca mogen de deuren openen voor afhaal, terwijl een deel van het OMT versoepelingen niet ziet zitten. ""Superstreng, maar ook ongelooflijk goed"", zo omschreef toptennisster Serena Williams de coronaregels in Australië onlangs. Door niet te mikken op de ziekenhuiscapaciteit, maar te kiezen voor een strategie om het aantal besmettingen naar nul te brengen, staan landen als Australië, Nieuw-Zeeland, Vietnam en Singapore er aanzienlijk beter voor. De situatie in Nederland is ""ronduit zorgelijk"", schrijft het OMT in zijn laatste advies. Uit onderzoek van het Australische Lowy Institutie blijkt dat Nederland op de lijst met 98 onderzochte landen onderaan bungelt wat betreft de corona-aanpak: 75e. Scholen open vanwege onduidelijke 'maatschappelijke afwegingen'. Het aantal besmettingen per dag neemt weliswaar af, maar de besmettelijkere Britste coronamutant rukt op. ""We zien in het algemeen wel een dalende lijn in de besmettingen, maar moeten tegelijkertijd vaststellen dat die daling toch nog niet in het tempo gaat waarop je zou hopen"", zei Rutte afgelopen vrijdag. Toch opent het kabinet per volgende week de basisscholen, de kinderopvang en de winkels voor afhaal. Het OMT waarschuwt ervoor dat de opening van de scholen zal leiden tot een toename van de druk op de zorg. Een aantal deskundigen vindt het risico op versoepelingen op dit moment zelfs te groot. Het is geen geheim dat de deskundigen het aantal besmettingen veel verder omlaag willen hebben om aan versoepelingen te kunnen denken.","0"
"10","https://www.nu.nl/politiek/6112647/ruime-kamermeerderheid-wil-homogenezingstherapie-strafbaar-stellen.html","Een ruime Kamermeerderheid wil zogenoemde 'homogenezingstherapieën' strafbaar maken, meldt Kamerlid Vera Bergkamp (D66) op Twitter. Aanbieders beweren dat zij de seksuele oriëntatie van een persoon kunnen veranderen. Bergkamp diende de motie voor een wetswijziging samen met Nevin Özütok (GroenLinks), Zohair El Yassini (VVD) en Kirsten van den Hul (PvdA) in. In 2019 werd de Kamer ook opgeroepen om een soortgelijke wet aan te nemen, maar toen lagen de christelijke partijen, de PVV en Forum voor Democratie (FVD) dwars. Nederland telt zo'n vijftien organisaties of individuen die zogeheten conversietherapieën aanbieden. De therapie kan een vakantiekamp of workshop omvatten. Homoseksualiteit zou als probleem worden bestempeld en aanwezigen worden geïnstrueerd hoe zij dit probleem kunnen verhelpen, schrijft het AD. Volgens het dagblad zijn de organisaties gelieerd aan streng christelijke stromingen. Experts hebben de therapieën eerder al veroordeeld.Volgens deskundigen is er geen wetenschappelijke basis voor de werkzaamheid ervan. Daarnaast kan conversietherapie leiden tot depressie en zelfmoordneigingen. Duitsland besloot vorige zomer conversietherapieën voor minderjarigen te gaan verbieden. Bergkamp vertelt in gesprek met het AD dat in Nederland de wetswijziging moet wachten tot na de verkiezingen, omdat het huidige kabinet demissionair is.","1"
"11","https://www.nu.nl/politiek/6113078/kamer-steunt-aanvulling-steunpakket-vragen-over-mogelijke-bezuinigingen.html","Het derde steunpakket van het kabinet waar 7,6 miljard euro extra voor wordt uitgetrokken kan op de goedkeuring rekenen van de Tweede Kamer. Het gaat met name om verruimingen van bestaande reddingsboeien en een soepeler regime om ervoor in aanmerking te komen. Dat bleek donderdag tijdens het Kamerdebat over de extra steun met demissionair ministers Bas van 't Wout (Economische Zaken), Wouter Koolmees (Sociale Zaken) en Wopke Hoekstra). Het derde steunpakket loopt tot en met juni van dit jaar. Omdat het kabinet een strengere lockdown heeft afgekondigd tot en met in ieder geval 9 februari om het coronavirus te bestrijden, wordt de noodsteun ook opgeschroefd. Het gaat vooral om een uitbreiding van bestaande regelingen zoals de loonsubsidie (NOW), tegemoetkoming vaste lasten (TVL) en hulp voor zzp'ers (Tozo). Er is dit keer extra aandacht voor startende ondernemers, die voorheen tussen wal en schip belandden wat coronasteun betreft. Het kabinet heeft tot nu toe voor alle steun, ook die voor het openbaar vervoer, zorg en cultuur, in totaal zo'n 60 miljard euro extra uitgetrokken. Tel je daar leningen, garanties en uitgestelde belastingen daarbij op, kom je op 75 miljard euro. Ter vergelijking: de begroting voor het ministerie van Onderwijs, Cultuur en Wetenschap is 40 miljard euro. Oppositie vroeg nogmaals om meer steun voor zzp'ers. De oppositie vroeg andermaal tevergeefs om een al eerdere doorgevoerde versobering voor de zzp-hulp te schrappen. De partijen hekelen de zogenoemde partnertoets, waarbij het inkomen van de partner wordt verrekend met de zzp-steun. Dit middel is al langer een doorn in het oog van veel oppositiepartijen. Onder andere de PVV, SP, GroenLinks, PvdA, DENK en 50 PLUS vinden het onrechtvaardig dat zelfstandigen op deze manier worden gekort in hun overheidssteun. Volgens het kabinet heeft het met de uitvoerbaarheid te maken. Gemeenten hebben laten weten het liefst geen wijzigingen door te willen voeren in de Tozo.","1"
"12","https://www.nu.nl/politiek/6112346/eerste-kamer-stemt-in-eerste-lezing-voor-invoering-correctief-referendum.html","De Eerste Kamer heeft dinsdag voor het correctief referendum gestemd. De initiatiefwet van de SP kon op 39 van de 75 stemmen rekenen. Bij een correctief referendum kunnen burgers aangenomen wetten alsnog wegstemmen. Sommige onderwerpen zijn uitgesloten van referenda, zoals het koningshuis, de Grondwet of begrotingswetten. Omdat het om een wijziging van de Grondwet gaat, moeten beide Kamers er na de verkiezingen opnieuw over stemmen. Dan is een tweederdemeerderheid nodig om het voorstel aan te nemen. Veel partijen worstelden met de zogeheten uitkomstdrempel: minstens een derde van alle kiesgerechtigden moet bij een correctief referendum tegenstemmen. Ruim dertien miljoen kiesgerechtigden. Volgens het Centraal Bureau voor de Statistiek (CBS) telt Nederland ruim dertien miljoen kiesgerechtigden. Dit betekent dat ten minste 4,3 miljoen mensen tegen moeten stemmen om een wet achteraf te wijzigen, ook als de nee-stemmers een ruime meerderheid hebben. Een voorstel van GroenLinks om de referendumwet terug te sturen naar de Tweede Kamer en de uitkomstdrempel aan te passen, haalde het niet. Dat zou namelijk tot vele jaren vertraging tot gevolg hebben. ""Met pijn in het hart"" besloot de partij daarom tegen het wetsvoorstel te stemmen. Ook de PvdA ging de hoge uitkomstdrempel te ver. Senator Ruud Koole noemt het huidige wetsvoorstel ""een fopspeen"" die ""getuigt van wantrouwen in burgers"". De PvdA stemde wel voor in de Tweede Kamer en heeft het correctief referendum opgenomen in het verkiezingsprogramma. Raadgevend referendum eerder afgeschaft. D66 stemde voor. Eerder werkte de partij mee aan de afschaffing van het raadgevend referendum. Die vorm van volksraadpleging was niet bindend. Raadgevende referenda gingen onder meer over een associatieverdrag tussen Oekraïne en de Europese Unie en over de Wet op de inlichtingen- en veiligheidsdiensten, in de volksmond beter bekend als de sleepwet.","1"
"13","https://www.nu.nl/politiek/6106340/gemeenten-hebben-zorgen-over-herstelaanpak-toeslagenaffaire.html","De Vereniging Nederlandse Gemeenten (VNG) maakt zich zorgen over de ""herstelaanpak"" van staatssecretaris Alexandra van Huffelen (Financiën) in de toeslagenaffaire. Zo wordt erop gewezen dat private partijen nog niet voldoende meewerken bij het kwijtschelden van de schulden van de gedupeerden. De VNG heeft hierover een brief geschreven aan het kabinet en doet daarin ""voorstellen voor het vervolg"". Zo moet het kabinet volgens de VNG onder meer regelen dat de mensen die slachtoffer zijn van de affaire een ""schuldenvrije nieuwe start"" krijgen. Verder moeten mensen die hun - onterechte - schuld aan de Belastingdienst hebben afgelost, gecompenseerd worden voor de ""grote nood"" waarin zij jaren verkeerden. Ook moet de 30.000 euro compensatie die aan slachtoffers is beloofd, daadwerkelijk aan gedupeerde ouders toekomen. Eerder werd duidelijk dat de overheid alle schulden van deze mensen kwijtscheldt. Het kabinet heeft private bedrijven opgeroepen schulden kwijt te schelden, maar ziet daar weinig beweging in. Gedupeerden moeten ""op korte termijn"" duidelijkheid krijgen over wat er met hun schulden gebeurt, vindt VNG. VNG: 'Belastingdienst gooit problemen over de schutting'. Eerder deze week schreef Van Huffelen dat gemeenten een ""aanpak op maat"" aan gedupeerden kunnen aanbieden. ""Daarmee gooit de Belastingdienst zijn problemen over de schutting en zet het gemeenten voor het blok"", aldus Peter Heijkoop, CDA-wethouder in Dordrecht, namens de VNG tegen RTL Nieuws. ""Wij willen niets liever dan onze inwoners helpen, maar de Belastingdienst zal zelf de problemen moeten oplossen, die het veroorzaakt heeft."" Daar heeft de VNG niet veel vertrouwen in. Heijkoop zegt tegen RTL Nieuws dat het beter is als minister Wouter Koolmees (Sociale Zaken) de regie op het dossier overneemt. ""De Belastingdienst moet een stap opzij doen. We zien al anderhalf jaar dat die niet in staat is de problemen op een goede manier op te lossen.""","1"
"14","https://www.nu.nl/coronavirus/6103926/kamer-achter-avondklok-vanaf-zaterdag-binnenblijven-tussen-2100-en-430-uur.html","Een meerderheid van de Tweede Kamer is donderdag akkoord gegaan met het voorstel van het kabinet om een avondklok door te voeren. Na een motie van D66 is de aanvangstijd verschoven van 20.30 naar 21.00 uur. De avondklok gaat zaterdagavond in. In de Tweede Kamer is urenlang gedebatteerd over de omstreden maatregel. Eerder stemde de Kamer in een motie nog tegen de invoering van de avondklok. Het demissionair kabinet meent dat de maatregel nu nodig is om de verdere verspreiding van het coronavirus en de besmettelijkere Britse mutatie een halt toe te roepen. Meerdere partijen toonden begrip voor de noodzaak om harder in te grijpen, al vroegen zij zich ook af of een latere aanvangstijd van de avondklok mogelijk was. Volgens demissionair premier Mark Rutte was er niet veel ruimte om nog te sleutelen aan die aanvangstijd. De oorspronkelijke bedoeling was de avondklok te laten gelden van 20.30 uur tot 4.30 uur. Dat is nu een half uur later geworden. ""Na die tijd neemt de effectiviteit van de maatregel enorm af"", aldus Rutte. D66 diende een motie in om de aanvangstijd een half uur op te schuiven, deze kreeg steun van VVD, CDA, ChristenUnie, SP, GroenLinks PvdA en 50PLUS. Kamer akkoord, maar forse kritiek blijft. Hoewel de Kamer instemt met een avondklok, is er ook forse kritiek van zowel de partijen die alsnog instemmen, als de partijen die tegen blijven. Geert Wilders (PVV) noemde de avondklok ""extreem"". ""We raken massaal onze vrijheid kwijt."" Hij wijst naar wat het kabinet zelf beter had kunnen doen om te voorkomen dat het zo ver heeft moeten komen.","1"
"15","https://www.nu.nl/politiek/6102890/rutte-reflecteert-op-eigen-rol-in-toeslagenschandaal-ik-loop-niet-weg.html","Demissionair premier Mark Rutte is dinsdag na aandringen van de Tweede Kamer nader ingegaan op zijn rol in het kinderopvangtoeslagschandaal. De minister-president zag zich genoodzaakt het beeld recht te zetten dat hij geen betrokkenheid bij de affaire zou willen erkennen. ""Ik ben uiteraard altijd direct verantwoordelijk. Ik loop daar niet voor weg."" In het debat over het aftreden van het kabinet naar aanleiding van het vernietigende onderzoeksrapport naar het toeslagenschandaal vroegen partijen van de SP en PVV tot de PvdA, GroenLinks en D66 de minister-president naar hoe het zover heeft kunnen komen dat onder het tienjarig premierschap van Rutte dit drama zich heeft kunnen voltrekken. De Kamer bekritiseerde de eigen rol stevig, maar sloeg aan op uitspraken die Rutte afgelopen vrijdag in de persconferentie deed waar hij zei dat hij geen directe ""betrokkenheid heeft bij dit dossier"". Kamer richt pijlen op Rutte: 'U bent geen toeschouwer, u bent de hoofdrolspeler'. PVV-leider Geert Wilders vindt het onbestaanbaar dat Rutte zich niet terugtrekt als VVD-lijstrekker. ""Rutte was overal aanwezig. Er zijn gezinnen verwoest en degene die tien jaar verantwoordelijk is gaat lachend door"", aldus Wilders. Klaver hekelt de verdediging van Rutte dat hij verantwoordelijk, maar niet betrokken zegt te zijn. ""Hij was wel degelijk betrokken"", aldus Klaver. ""U bent geen toeschouwer, u bent de hoofdrolspeler."" Ook Rob Jetten (D66) vindt de reflectie van de premier niet genoeg. De onrechtmatige fraudejacht richtte zich in het bijzonder op burgers met een dubbele nationaliteit en er was sprake van racistische en discriminatoire uitspraken bij de Belastingdienst. Volgens Jetten is deze jacht ontstaan in een politiek klimaat waar burgers die een beroep doen op steun van de overheid door de VVD zijn weggezet als profiteurs en Nederlanders met een migratieachtergrond verdacht zijn gemaakt.","1"
"16","https://www.nu.nl/politiek/6102728/bas-van-t-wout-vvd-volgt-eric-wiebes-op-als-minister-van-economische-zaken.html","VVD'er Bas van 't Wout volgt Eric Wiebes op als minister van Economische Zaken, zeggen ingewijden maandag tegen het ANP na berichtgeving van de Telegraaf. De 41-jarige Van 't Wout is nu staatssecretaris van Sociale Zaken en Werkgelegenheid. Wiebes stapte vrijdag op vanwege zijn rol in de toeslagenaffaire. Hij liet destijds weten niet terug te keren in het demissionaire kabinet. Minister Cora van Nieuwenhuizen (Infrastructuur en Waterstaat) nam de taken van Wiebes tijdelijk over. De nieuwe vervanger van Wiebes is gevonden in Van 't Wout. Hij nam afgelopen zomer de plek in van Tamara van Ark als staatssecretaris van Sociale Zaken en Werkgelegenheid. Daarvoor zat Van 't Wout sinds 2012 namens de VVD in de Tweede Kamer en werd hij in 2017 vicefractievoorzitter van zijn partij. Ook was hij woordvoerder op het gebied van Sociale Zaken. Demissionair minister Wouter Koolmees (Sociale Zaken) zal tot het aantreden van het nieuwe kabinet de taken van Van 't Wout waarnemen, schrijft de Telegraaf maandag.","0"
"17","https://www.nu.nl/politiek/6102727/ouders-toeslagenaffaire-blij-met-kwijtschelding-maar-aangifte-blijft-staan.html","Advocaat Vasco Groeneveld zegt dat zijn cliënten die zijn getroffen door de toeslagaffaire blij zijn met het kwijtschelden van de overheidsschulden, maar hij zet de zaak die de gedupeerde ouders tegen (oud-)bewindspersonen heeft aangespannen door. Ook advocaat Sébas Diekstra zet zijn zaak tegen de Belastingdienst door. Groeneveld zegt dat het nieuws dat maandag naar buiten werd gebracht door staatssecretaris Alexandra van Huffelen (Financiën) door zijn cliënten met gejuich werd ontvangen. ""Ik heb berichten van gejuich en blijdschap ontvangen"", aldus de advocaat. ""Dit is een steun voor de toekomst, maar er moet nog worden afgerekend met het verleden."" Groeneveld heeft een zaak aangespannen tegen vijf (oud-)bewindslieden, onder wie de ministers Tamara van Ark (Medische Zorg), Wopke Hoekstra (Financiën) en Eric Wiebes (tot voor kort Economische Zaken). Ook Diekstra zegt dat zijn procedure om strafrechtelijk onderzoek af te dwingen naar mogelijke strafbare feiten gepleegd door de Belastingdienst, wordt doorgezet. ‘’Deze rigoureuze maatregel legt de incompetentie van dit kabinet om adequaat en tijdig tot een fatsoenlijke compensatie van de slachtoffers over te gaan, nogmaals bloot"", vindt Diekstra. Hij begon namens een van de gedupeerde ouders een procedure om alsnog vervolging van de Belastingdienst voor de affaire gedaan te krijgen, nadat het Openbaar Ministerie bekend had gemaakt dat het de Belastingdienst niet strafrechtelijk zal vervolgen vanwege de kindertoeslagaffaire. Staatssecretaris Van Huffelen riep andere schuldeisers als banken, woningcorporaties en energiebedrijven op de schulden ook kwijt te schelden. De overheid is nog in gesprek met de private schuldeisers over de eventuele invulling hiervan.","1"
"18","https://www.nu.nl/politiek/6102573/lilianne-ploumen-voorgedragen-als-nieuwe-lijsttrekker-van-pvda.html","Lilianne Ploumen is maandag door het bestuur van de PvdA voorgedragen als de nieuwe lijsttrekker van de partij. De leden stemmen zaterdag over de voordracht, maar dat lijkt zo kort voor de Tweede Kamerverkiezingen slechts een formaliteit. Na het vertrek van Lodewijk Asscher is de PvdA op zoek naar een nieuwe partijleider die de sociaaldemocraten door de Tweede Kamerverkiezingen moet loodsen. Met Ploumen kiest de PvdA voor een ervaren partijlid met een schat aan politieke ervaring. Ploumen was eerder voorzitter van de PvdA en heeft ervaring als minister. In het vorige kabinet bekleedde zij de post van minister voor Buitenlandse Handel en Ontwikkelingssamenwerking. In die rol maakte zij internationaal naam door met de campagne #SheDecides op te komen voor vrouwenrechten, nadat de Amerikaanse president Donald Trump de financiering voor internationale organisaties die zich inzetten voor veilige abortussen had stopgezet. Ploumen zit sinds 2017 in de Tweede Kamer, waar zij zich onder meer bezighoudt met de portefeuilles Buitenlandse Zaken en Volksgezondheid. Asscher stelt zich toch niet verkiesbaar. Asscher maakte vorige week bekend zich toch niet verkiesbaar te stellen voor de Tweede Kamerverkiezingen in maart. Hij verklaarde zijn positie als lijsttrekker op te geven, vanwege de ""discussie"" in de Kamer rondom zijn rol in de toeslagenaffaire. Asscher lag sinds de publicatie van het vernietigende onderzoek naar de affaire bij een deel van de PvdA onder vuur. Tussen 2012 en 2017 was hij als minister van Sociale Zaken betrokken bij de toeslagenaffaire.","0"
"19","https://www.nu.nl/algemeen/6100349/meerderheid-kamer-tegen-kabinetsplan-verbod-leeftijdsselectie-bij-ic-schaarste.html","De Tweede Kamer is tegen het kabinetsplan om het bij wet te verbieden om in het geval van een tekort aan ic-bedden te selecteren op leeftijd. Dinsdag schaarde een meerderheid van de Kamer zich achter de oproep van D66 en VVD om vast te houden aan het advies van medische en ethische deskundigen om het wél mogelijk te maken om op basis van onder meer leeftijd te selecteren wie in aanmerking komt voor zorg.Het kabinet liet maandag nog weten met een wetsvoorstel te komen dat het de deskundigen onmogelijk moet maken om leeftijdsselectie toe te passen. Het vraagstuk wie in aanmerking komt voor een ic-bed, komt steeds nadrukkelijker in beeld nu het aantal coronabesmettingen onverminderd groot blijft en de druk op de zorg nog steeds enorm is.Mochten de ziekenhuizen vol raken en mocht er sprake zijn van een code zwart, dan zullen de artsen triage moeten toepassen. Dat betekent dat artsen een keuze moeten maken. Artsen en ethici zijn in de afgelopen maanden tot een kader gekomen waarbinnen de medische en ethische afwegingen gemaakt dienen te worden. In het draaiboek is ruimte om bijvoorbeeld jongeren voorrang te geven op een ic-bed, ten koste van een oudere persoon. Minister Tamara van Ark (Medische Zorg) verdedigde dinsdag het voorstel van het kabinet om selectie op basis van leeftijd te verbieden en noemde het een dilemma. In plaats daarvan wil het kabinet dat in het uiterste geval wordt geloot. Van Ark zei onder meer tot dit besluit gekomen te zijn na het sentiment in de afgelopen Kamerdebatten gemeten te hebben.De Kamer voelt echter niets voor het plan en schaart zich achter het draaiboek van de deskundigen.","1"
"20","https://www.nu.nl/politiek/6100271/kamer-laakt-vaccinatiechaos-oppositie-wil-meer-betrokkenheid-van-rutte.html","De Tweede Kamer heeft forse kritiek op de ""zwabberende"" vaccinatiestrategie van het kabinet. Volgens de oppositiepartijen heeft coronaminister Hugo de Jonge gefaald. De roep om meer betrokkenheid van premier Mark Rutte bij de corona-aanpak klinkt steeds luider. ""Dit is geen strategie, maar chaos. Totale chaos"", zei PVV-leider Geert Wilders dinsdag in de Tweede Kamer. ""Hoe gaat het kabinet dit gigantische falen herstellen"", wil Lilian Marijnissen (SP) weten. Lodewijk Asscher (PvdA): ""Het is een bende met vaccineren."" De Tweede Kamer debatteert met premier Rutte, minister De Jonge en minister Tamara van Ark (Medische Zorg) over de problemen met de vaccinatieaanpak van het kabinet. Nederland begint woensdag als laatste EU-land met het zetten van de eerste prik en de volgorde waarin groepen aan de beurt komen, is in de afgelopen weken meermaals veranderd. 'Er is een probleem met het functioneren van deze minister' De kritiek van de Kamer richt zich in eerste instantie op verantwoordelijk minister De Jonge. De bewindsman zei maandag dat hij de GGD's te laat heeft gevraagd om te anticiperen op de komst van het Pfizer/BioNTech-vaccin. Was dat wel gebeurd, dan had Nederland eerder kunnen beginnen met vaccineren, erkende De Jonge. Ook premier Rutte trok het boetekleed aan. Ook hij vindt dat hij de GGD's eerder had moeten inseinen. Volgens Jesse Klaver (GroenLinks) zijn er wel ""kostbare weken verloren gegaan"" en hij neemt dat De Jonge kwalijk. ""Er is een probleem met het functioneren van deze minister"", aldus Klaver. Ook Wilders stelt de positie van de coronaminister ter discussie. ""U bent niet de juiste man op de juiste plek. Laat een ander het doen, iemand die het wel kan."" Hij zegde het vertrouwen op en kondigde een motie van wantrouwen aan.","1"
"21","https://www.nu.nl/politiek/6097629/slob-onderwijsinspectie-gaat-optreden-tegen-antihomoverklaring.html","Als scholen nog steeds leerlingen weigeren omdat hun ouders geen antihomoverklaring willen ondertekenen, dan gaat de onderwijsinspectie ingrijpen, schrijft minister van Onderwijs Arie Slob vrijdag in een brief aan de Tweede Kamer. Scholen die weigeren, kunnen een boete krijgen. In zowel het parlement als de media ontstond vorige maand discussie over de zogenoemde antihomoverklaring van reformatorische scholen, die ouders moeten ondertekenen voordat een kind wordt toegelaten. Inmiddels vragen scholen niet meer naar zo'n verklaring, zo liet Slob zich verzekeren door onder meer de Vereniging voor Gereformeerd Schoolonderwijs. Als in de toekomst blijkt dat scholen er toch naar vragen, kunnen ze te maken krijgen met de onderwijsinspectie. De dienst is gevraagd hier voortaan op te controleren, licht een woordvoerder van de inspectie toe. Scholen mogen identiteitsverklaringen vragen, maar deze mogen niet in strijd zijn met de wet. Zo mogen ouders of leerlingen niet gevraagd worden afstand te nemen van homoseksualiteit. De inspectie gaat eerst in gesprek met scholen die zich hier niet aan houden. Als dat niet genoeg is, volgt de nadrukkelijke opdracht de fout te herstellen. Scholen die daar niet naar handelen, kunnen een boete krijgen. 'Nieuwe wetgeving niet nodig'. Vorige maand kwam de ChristenUnie-politicus zwaar onder vuur te liggen toen hij volgens verschillende partijen in de Kamer niet nadrukkelijk genoeg afstand nam van de identiteitsverklaringen op voornamelijk gereformeerde scholen. Slob zei een dag later dat scholen ""de grondwettelijke vrijheid"" hebben om ouders en leerlingen te vragen afstand te nemen van homoseksualiteit. Hij erkende wel dat er ""een spanning"" is tussen verschillende grondrechten, zoals vrijheid van onderwijs en het verbod op discriminatie. Na overleg binnen het kabinet draaide hij bij en noemde de antihomoverklaringen ""een brug te ver"". Hij kondigde aan de verklaringen te onderzoeken en mogelijk te verbieden met nieuwe wetgeving.","1"
"22","https://www.nu.nl/politiek/6097423/kamer-baalt-van-vaccinatieproces-de-jonge-hamert-op-zorgvuldigheid.html","Minister Hugo de Jonge (Volksgezondheid) kreeg tijdens een spoeddebat donderdag in de Tweede Kamer over de eerste vaccinaties in Nederland veel kritiek te verduren. Partijen verweten de minister dat hij niet op tijd voorbereidingen heeft getroffen, waardoor de operatie nu later start dan in veel andere Europese landen. ""Waarom hebben de GGD en de minister hun zaakjes niet op orde?"", zei PVV-leider Geert Wilders in het debat, vlak voor de kerstvakantie. ""Wat een amateurisme. Wat een blamage. We weten al maanden dat er een vaccin aankomt. We weten al weken dat het aan het einde van dit jaar is"", aldus Wilders.D66-fractievoorzitter Rob Jetten: ""De wetenschap heeft een topprestatie geleverd, maar het goede nieuws dreigt te worden overschaduwd door twijfels of we er in Nederland wel klaar voor zijn."" De Kamer was unaniem kritisch op de voortgang van het kabinet. Zo zijn bijvoorbeeld de IT-systemen van de GGD nog niet helemaal op orde en zijn praktische zaken, zoals de belscripts voor de GGD-callcenters en genoeg personeel om de vaccinaties uit te voeren, nog niet geregeld. PvdA-leider Lodewijk Asscher had een déjà vu. In de zomer hoorde de Kamer namelijk dat het bron- en contactonderzoek op orde was, maar dat bleek niet het geval. ""Ons plan is goed, alleen de werkelijkheid houdt zich niet aan onze planning"", vatte Asscher zijn kritiek samen. De Jonge reageerde geprikkeld op de kritiek. De Jonge, af en toe zichtbaar geïrriteerd over de vragen die hij kreeg, benadrukt dat het proces zorgvuldig moet gebeuren. Er is voor een bepaalde strategie gekozen in november, door De Jonge ""de hoofdroute"" genoemd. Hij vindt het onverstandig om daarvan af wijken.","1"
"23","https://www.nu.nl/politiek/6102120/ministers-nemen-nog-geen-stelling-in-over-mogelijk-opstappen-kabinet.html","Voorafgaand aan de ministerraad van vrijdag wilden de ministers nog niet vooruitlopen op een eventuele val van het kabinet vanwege de toeslagenaffaire. Vrijdag wordt door het kabinet na wekenlang overleg de knoop doorgehakt wat de politieke consequenties moeten zijn voor het duperen van duizenden ouders. Volgens Sigrid Kaag, minister van Buitenlandse Handel, moet het kabinet ""een breuk maken met wat heeft plaatsgevonden en op een geloofwaardige manier het vertrouwen in de overheid herstellen"". Hoewel Kaag compensatie voor ouders ""natuurlijk"" belangrijk vindt, is dat volgens haar niet genoeg. Er moet een ""moreel antwoord"" komen. ""De politiek moet bij zichzelf te rade gaan. ""Haar partij (D66) ""is eruit"" over wat er moet gebeuren, maar ze liet niet los wat dat standpunt is. 'Mensen hebben geen schijn van kans gehad' Ook de ChristenUnie heeft haar conclusie getrokken, zegt vicepremier Carola Schouten. ""Mensen hebben geen schijn van kans gehad en konden op veel fronten hun recht niet halen, daar moeten we het vandaag over hebben en vaststellen wat dit politiek betekent."" Volgens minister Tamara van Ark (Medische Zorg) zal het herstellen van het vertrouwen in de overheid tijd kosten. ""Vertrouwen komt te voet en gaat te paard, dus het zal niet gelijk hersteld worden."" De belofte van de overheid om voor mensen te zorgen is gebroken en die kan niet gebroken blijven, vindt ze. Van Ark begrijpt dat mensen zich wellicht afvragen waarom een kabinet aftreedt tijdens de grootste crisis sinds de Tweede Wereldoorlog. ""Elke vraag ligt op tafel, maar we starten vandaag primair met deze kwestie: het herstellen van het ongekend onrecht dat de ouders is aangedaan."" Minister Hugo de Jonge (Volksgezondheid) zei voor de ministerraad dat het kabinet ""missionair tussen aanhalingstekens"" blijft wat betreft de bestrijding van de coronacrisis, mocht het kabinet vrijdag vallen. ""Mensen mogen verwachten dat we alles doen om de crisis te lijf te gaan.""","1"
"24","https://www.nu.nl/politiek/6102169/demissionair-kabinet-trekt-enig-denkbare-conclusie-houdt-vizier-op-corona.html","De ministers van het sinds vrijdag demissionaire kabinet vinden dat zij verantwoordelijkheid hebben genomen voor het politieke falen in de toeslagenaffaire. Desalniettemin blijft het vizier van het kabinet gericht staan op de aanpak van de coronacrisis, zeggen zij vrijdag na afloop van de ministerraad op het Binnenhof in Den Haag. Het aftreden van het kabinet was volgens demissionair minister Hugo de Jonge (Volksgezondheid, Welzijn en Sport) ""de enige denkbare conclusie om recht te doen aan het grote onrecht dat deze ouders is overkomen"". Desondanks blijft het kabinet ""alles op alles zetten om de coronacrisis te bestrijden en Nederland veilig te houden"", zegt De Jonge. Ook voor demissionair minister Sigrid Kaag voor Buitenlandse Handel en Ontwikkelingssamenwerking is het belangrijk dat de politiek haar verantwoordelijkheid heeft genomen. ""Tegelijkertijd is het belangrijk dat we dit op deze manier hebben kunnen doen, zodat we verder kunnen gaan in de aanpak van de coronacrisis"", zegt zij. Kaag zegt dat er een breuk moet komen met het verleden. ""Door te werken aan een ander Nederland, waarin dit soort misstanden niet meer plaats kunnen vinden"". Volgens haar kan het in Nederland niet zo zijn ""dat burgers onbeschermd en kwetsbaar zijn ten opzichte van de eigen overheid"". Mede daarom moet ""de menselijke maat terugkomen"" in de politiek, aldus Kaag. Demissionair minister Wopke Hoekstra (Financiën) vindt dat het kabinet door af te treden ""staatsrechtelijk de ultieme conclusie"" trekt. Hij zegt zich daarbij te realiseren dat dit de problemen van de gedupeerde ouders niet oplost. Het kabinet moet daarom ""absoluut door"" met de afhandeling van de affaire op een manier die recht doet aan het leed dat hen is aangedaan. Ook moet alles op alles worden gezet om herhaling te voorkomen. ""Daar ligt nog een grote opdracht voor de hele politiek"", aldus Hoekstra. Oppositie eensgezind: Val kabinet onvermijdelijk Oppositiepartijen in de Tweede Kamer waren vrijdag eensgezind dat het aftreden van het kabinet onvermijdelijk was. Ze stellen dat de toeslagenaffaire te ernstig was om te kunnen aanblijven.","1"
"25","https://www.nu.nl/binnenland/6115073/alle-adopties-uit-het-buitenland-per-direct-opgeschort-na-rapport-over-misstanden.html","Alle adopties uit het buitenland worden per direct opgeschort, maakte demissionair minister Sander Dekker (Rechtsbescherming) maandagochtend bekend. Het besluit is genomen na een onderzoeksrapport van een speciale commissie waarin gesproken wordt over ""structurele ernstige misstanden"" in de Nederlandse adoptiecultuur. De commissie onder leiding van Tjibbe Joustra keek naar de jaren tussen 1967 en 1998, maar concludeert dat ook daarvoor en daarna dingen fout liepen. Documenten werden vervalst, ouders moesten onder dwang of tegen betaling hun kinderen afstaan en er werd misbruik gemaakt van geboortemoeders. Volgens de commissie was de Nederlandse overheid eind jaren zestig al op de hoogte van die misstanden. In een aantal gevallen waren vertegenwoordigers van de overheid ""betrokken bij adoptiemisstanden"". Er zijn volgens de commissie ""geen aanwijzingen voor omkoping of corruptie van Nederlandse ambtenaren"". Het systeem is ook nu nog ""fraudegevoelig"" en misstanden komen ""tot op de dag van vandaag"" voor. Het systeem moet daarom per direct worden opgeschort. Kabinet biedt excuses aan. Minister Dekker heeft namens het kabinet excuses aangeboden aan alle geadopteerden. Volgens hem is het ""goed doen"", dat vaak als gedachte achter adoptie zat, een ""goed bedoelde en misschien ook wat naïeve verklaring"". Maar dat is volgens hem geen rechtvaardiging. Dekker vindt dat de Nederlandse overheid is tekortgeschoten ""door jarenlang weg te kijken van misstanden"". Hij meent dat een nieuw kabinet zich moet buigen over de vraag hoe het adopteren uit het buitenland weer op een goede manier kan worden opgestart.De onderzoekscommissie betwijfelt of een adoptiesysteem mogelijk is waarin misstanden niet meer voorkomen, ook omdat de mogelijkheden om toezicht te houden op de procedures beperkt zijn. 'Realiseer me dat dit grote consequenties heeft' ""Ik realiseer me dat dit grote consequenties heeft voor mensen die het adoptietraject al zijn gestart of adoptie overwegen"", zegt Dekker over het opschorten van de procedures. ""Het is pijnlijk voor sommige mensen, maar laten we de reden niet uit het oog verliezen.""","1"
"26","https://www.nu.nl/binnenland/6111511/politici-verbijsterd-na-ongeregeldheden-van-maandag-dit-is-geen-protest.html","Tweede Kamerleden en burgemeesters hebben maandagavond verbijsterd gereageerd op de rellen en plunderingen op verschillende plekken in Nederland. Het lijkt er (vooralsnog) op dat de hevigste rellen maandagavond in Rotterdam en Den Bosch plaatsvonden. Burgemeester Jack Mikkers van die laatste stad reageerde aangeslagen. ""Mijn hart bloedt. Ik denk dat het hart van iedere Bosschenaar bloedt. Mijn belangrijkste zorg zit nu bij het veiligheidsgevoel in de stad. De beelden die iedereen heeft gezien, doen pijn. Die snijden door je hart."" Ook de Rotterdamse burgemeester Ahmed Aboutaleb zegt dat hij maandagavond geschrokken is. Voor de allereerste keer heeft hij moeten dreigen met de inzet van traangas, legt hij uit. ""Dat vind ik verdrietig, want dat heb ik in mijn hele carrière als burgemeester nog nooit hoeven doen."" Aboutaleb veroordeelt de relschoppers die in Rotterdam-Zuid de politie belaagden en winkels plunderden. ""Schaamteloze dieven, ik kan niet anders zeggen"", aldus de burgemeester. Kamerleden boos: 'Winkelplunderingen gebeuren elders'""Dit doet gewoon pijn"", twittert CDA-Kamerlid Wytske Postma over de rellen. ""Tot nu toe waren winkelplunderingen altijd iets wat in andere landen gebeurde. Niet hier. Niet in ons Nederland."" Winkeliers hebben het volgens Postma al zwaar genoeg door de gedwongen sluiting in verband met het coronavirus. ""Waanzin dit."" Geert Wilders roept demissionair premier Mark Rutte op het leger in te zetten. De PVV-leider werd eerder nog door onder anderen GroenLinks-voorman Jesse Klaver medeverantwoordelijk gehouden voor de uit de hand gelopen protesten tegen de avondklok. DENK-Kamerlid Tunahan Kuzu is tegen de avondklok, maar noemt de invoering ervan geen reden om te rellen. ""Of andermans spullen te vernielen en winkels te plunderen."" ""Vreselijk al die beelden van relschoppers, die een spoor van vernielingen achterlaten"", zegt 50PLUS-fractievoorzitter Corrie van Brenk. Ook zij wijst erop dat winkeliers het al moeilijk hebben, en wil dat de daders opdraaien voor de schade.","1"
"27","https://www.nu.nl/politiek/6119732/baudet-door-rechter-opgeroepen-voor-verhoor-in-smaadzaak.html","Het gerechtshof in Amsterdam roept Forum voor Democratie-leider Thierry Baudet, oud-bestuurslid Rob Rooken en Paul Frentrop, de huidige fractievoorzitter in de senaat, op voor een verhoor in een smaadzaak die is aangespannen door voormalig FVD-penningmeester Henk Otten. Het hof nam deze beslissingen in een zaak die in september 2019 door Otten is aangespannen. Hij deed destijds aangifte van smaad en laster nadat Forum voor Democratie (FVD) een eigengemaakt rapport openbaar had gemaakt waarin stond dat Otten fraudeerde met subsidiegeld. Omdat FVD het onderzoek naar het ministerie van Binnenlandse Zaken doorstuurde, beschuldigde Otten de partij ook van lasterlijke aanklacht. Dat is het geval wanneer iemand opzettelijk een valse klacht of aangifte bij de overheid indient om iemand te beschadigen. Het ministerie van Binnenlandse Zaken liet destijds weten geen aanleiding te zien voor subsidiefraude en ook de eigen accountant van Forum voor Democratie liet weten dat de jaarrekening was goedgekeurd en ""het totaalbeeld correct"" was. In juli 2019 werd Otten op basis van het rapport uit de partij gezet. Bij het onderzoek werd geen wederhoor toegepast, en het werd ook niet geschreven door externe onderzoekers. Otten noemde het ""een flutrapport alleen gemaakt om mij te beschadigen"". Otten en Baudet werkten drie jaar lang nauw samen De breuk in 2019 betekende het einde van de samenwerking tussen Otten en Baudet. Het tweetal werkte drie jaar lang nauw samen. De partij kwam in 2017 met twee zetels in de Tweede Kamer en werd in 2019 via de Provinciale Statenverkiezingen zelfs de grootste in de Eerste Kamer.De relatie tussen Baudet en Otten bekoelde toen laatstgenoemde via de media liet weten dat hij zich niet meer kon vinden in ""de boreale praatjes"" van zijn partijgenoot. Sindsdien zit Otten samen met oud-FVD-voorlichter Jeroen de Vries voor Groep Otten in de senaat.","1"
"28","https://www.nu.nl/tweede-kamerverkiezingen-2021/6119731/campagne-update-sgp-blundert-met-verkiezingsdata-en-zorg-om-poststemmende-ouderen.html","Kiezers voor een dichte deur Dat een campagne qua informatie ook een beetje mis kan gaan, heeft de SGP bewezen. In een advertentie geplaatst in de christelijke bladen Terdegeen GezinsGids staat onder een foto van Kees van der Staaij dat de verkiezingen op 17, 18 en 19 maart D.V. (Deo volente, zo God het wil) plaatsvinden. Wie op die laatste twee dagen wil stemmen, komt echter bij een verlaten stembureau terecht: de deuren zijn geopend op 15, 16 en 17 maart. ""Superjammer"", zo zegt de partij tegen het AD. Een woordvoerder heeft hieraan toegevoegd dat de advertentie in EW wel de goede data vermeldt. 'Uitsluiten is ondemocratisch' Ondertussen maakt de PVV zich druk om heel andere zaken. De VVD en het CDA hebben te kennen gegeven niet met de partij te willen regeren, en dinsdag meldde ook Sigrid Kaag (D66) in een interview met het AD dat niet te zien zitten.Ondemocratisch, zo zegt partijleider Geert Wilders in Goedemorgen Nederland. Hij vindt dat de drie grootste partijen na de verkiezingen met elkaar moeten praten. ""Welke partijen dat ook zijn. Je kan niet miljoenen mensen zomaar opzijzetten zonder een poging te doen."" Desondanks lijkt meeregeren voor Wilders uitgesloten, zelfs als de PVV de grootste partij wordt. Ploumen: Trap er niet in! Bij de andere partijen groeit de frustratie over de aanhoudende populariteit van VVD-premier Mark Rutte en het beeld dat de VVD linkser zou zijn geworden. ""Trap er niet in!"", bulderde PvdA-lijsttrekker Lilianne Ploumen daarom in NRC. ""Ik lees ook dat de VVD naar links opgeschoven zou zijn. Dat is gewoon niet zo. Ik kan zo tien punten opnoemen waar ze rechts en rechtser zijn. Wij gaan in geen enkel kabinet zonder een andere linkse partij."" Tv-debat heeft nog weinig opgeleverd Politieke volgers keken gisteren uit naar de eerste peilingen na het eerste grote tv-debat, maar duidelijke trendwijzigingen liet de Ipsos-peiling niet zien.","1"
"29","https://www.nu.nl/tweede-kamerverkiezingen-2021/6119196/campagne-update-klaver-verwijt-rutte-en-hoekstra-te-liegen-over-kernenergie.html","In de verkiezingscampagne gebeurt veel. Wij houden je in onze dagelijkse verkiezingsupdate op de hoogte van de relevantste gebeurtenissen in de aanloop naar 17 maart. Het premiersdebat van RTL opende zondagavond het grote verkiezingsbal dat de komende zestien dagen het nieuws zal domineren. Maanden aan voorbereidingen moeten nu resulteren in een overtuigend verhaal om de kiezer te verleiden. Een klein moment van zwakte kan voldoende zijn om een totale implosie te veroorzaken. Daarentegen kan een scherp ingezette en overtuigende aanval een partij tot grote hoogte doen stijgen. Het RTL-debat leverde soms spannende televisie op doordat de lijsttrekkers werden geconfronteerd met scherp geselecteerde burgers voor een een-op-eendebat. Zo stond VVD-lijsttrekker Mark Rutte tegenover een van de slachtoffers van de toeslagenaffaire. Zij verweet de premier geen verantwoordelijkheid te nemen voor zijn rol in de affaire. Rutte moest erkennen een andere afweging te hebben gemaakt. ""Er is ook veel wel goed gegaan"", aldus de VVD-leider. Zijn PVV-collega Geert Wilders kreeg een Winterswijkse met een Marokkaanse achtergrond tegenover zich die zich afvroeg waarom hij haar wegzet als tweederangsburger. Wilders herkende zich niet in dat beeld, maar moest wel toegeven dat hij geen Nederlanders met een dubbele nationaliteit in zijn kabinet wil hebben. De zes aanwezige lijsttrekkers wisten grote uitglijders te vermijden, al blunderde GroenLinks-leider Jesse Klaver wel met zijn opmerking dat het Nederlands elftal komend Europees kampioenschap onder leiding staat van Ronald Koeman. Opvallend was de felle confrontatie tussen Wilders en Sigrid Kaag. De D66-leider sprong uit haar vel toen Wilders de traditie van Zwarte Piet verdedigde. ""Dit kan toch niet. Dit is een pijnlijk symbool. U voert discriminerende politiek. We staan hier serieus te debatteren over discriminatie en dan komt u met Zwarte Piet. Ik vind het schandalig"", aldus de D66-politicus.","1"
"30","https://www.nu.nl/tweede-kamerverkiezingen-2021/6119143/rutte-mikpunt-in-tv-debat-alleen-vragen-toeslagenouder-lijken-hem-te-raken.html","In het eerste grote tv-debat tussen de lijsttrekkers in de aanloop naar de Tweede Kamerverkiezingen werd duidelijk dat VVD-leider en demissionair premier Mark Rutte de meest geliefde tegenstander is. Van zijn politieke tegenstanders had Rutte niet veel te vrezen, het werd pas spannend toen een gedupeerde ouder van de toeslagenaffaire hem onder handen nam. ""Waarom denkt u dat u kunt blijven zitten als eindverantwoordelijke in de toeslagenaffaire?"" zei Kristie Rongen, een van de slachtoffers van de toeslagenaffaire, toen ze zondagavond tegenover Rutte stond. ""U hebt mij in de steek gelaten voor eigen gewin."" ""Wauw"", kon Rutte alleen uitbrengen toen Rongen klaar was. Wat volgde was een opsomming van hoe vreselijk het toeslagenschandaal was voor de gedupeerden en dat er wordt gewerkt aan een oplossing. Maar opstappen? Dat ook weer niet. Rutte had ""afgewogen"" dat er de afgelopen tien jaar ook veel dingen goed zijn gegaan onder zijn leiding. ""Ik heb per saldo besloten om door te gaan."" Rutte kwam verder nauwelijks in de problemen in de debatten met andere lijsttrekkers op basis van verschillende stellingen. Er werd uitgekeken naar 'nieuwe gezichten' Hoekstra en KaagHet was een nieuwe methode van het RTL-verkiezingsdebat zondagavond. Iedere lijsttrekker kreeg een confronterende vraag van een betrokken burger. Dat gaf soms spanning. De lijsttrekkers kennen elkaar al door en door. PVV-leider Geert Wilders staat bijvoorbeeld al vijftien jaar aan het roer van zijn partij. Zijn verwijt aan het begin van het debat dat de VVD en het CDA de zorg kapot hebben bezuinigd en dat de coronacrisis er daarom onnodig hard inhakt, is bekend terrein. Toch werd er uitgekeken naar de relatief nieuwe gezichten van CDA-leider Wopke Hoekstra en D66'er Sigrid Kaag. Zij hadden zich niet eerder op zo'n groot podium laten zien, in ieder geval niet in deze samenstelling.","1"
"31","https://www.nu.nl/verkiezingsnieuws/6119141/kaag-botst-hard-met-wilders-over-diversiteit-in-eerste-televisiedebat.html","D66-leider Sigrid Kaag botste zondagavond tijdens het RTL verkiezingsdebat hard met Geert Wilders (PVV) over diversiteit. ""U voert bewust een discriminerende politiek. We moeten het hebben over racisme en uitsluiting, en u doet daar keihard aan mee"", zei Kaag tegen de PVV-leider. De lijsttrekkers debatteerden over diversiteit in de politiek. 2,4 miljoen Nederlanders hebben een migratieachtergrond, maar dat is niet terug te zien in het kabinet. De stelling was daarom: Heeft ten minste een op de tien  bewindslieden in een volgend kabinet een niet-westerse achtergrond? Wilders eiste meteen een hoofdrol op in het debat door te zeggen dat hij niet ""houdt van zulke stellingen"". ""De eerste persoon van kleur die ik zou willen verdedigen is Zwarte Piet"", zei de PVV-leider. Dit leidde tot ergernis bij Kaag, die Wilders ervan verweet ""plezier te hebben in kwetsen"".Mark Rutte (VVD) benadrukte dat hij geen voorstander is van zo'n quotum, omdat hij bang is dat bewindslieden zich dan zullen afvragen of ze er vanwege hun kwaliteiten of afkomst zitten. Ook Wopke Hoekstra (CDA) vindt dat er beter achteraf in plaats van vooraf gekozen kan worden voor kwaliteit en diversiteit. Kaag, Jesse Klaver (GroenLinks) en Lilian Marijnissen (SP) stemden wel voor de stelling. Rutte legt verantwoording af aan slachtoffer toeslagenaffaire Tussen de debatten door kregen de zes leiders allemaal een vraag van een burger. Rutte stond oog in oog met een slachtoffer van de toeslagenaffaire. ""U heeft mij in de steek gelaten"", zei Kristie Rongen. Ze wilde van Rutte weten waarom hij niet is opgestapt terwijl hij eindverantwoordelijke was. ""Ik heb mij die vraag natuurlijk ook gesteld, kan ik doorgaan? Ik heb er ook over nagedacht. Dit is zo'n schandvlek, dit is zo'n debacle. Maar ik heb afgewogen dat er ook heel veel dingen wel goed zijn gegaan de afgelopen tien jaar, waar ik trots op ben. En ik heb per saldo besloten om door te gaan"", antwoordde Rutte.","1"
"32","https://www.nu.nl/politiek/6118494/opnieuw-kritisch-rapport-over-functioneren-tweede-kamer.html","De parlementaire commissie die onderzoek heeft gedaan naar uitvoeringsorganisaties als het UWV en de Belastingdienst, is donderdag in haar rapport kritisch over het functioneren van de Tweede Kamer. De commissie concludeert dat de Kamer te veel bezig is met incidentenpolitiek. Ook stelt de commissie dat ""de Kamer haar controlerende taak als het gaat om de uitvoeringsorganisaties niet adequaat invult"". Het gevolg: burgers komen klem te zitten. De commissie, onder leiding van VVD'er André Bosman, is vorig jaar maart ingesteld en hield eind 2020 een reeks verhoren. Het parlementaire onderzoek vond gelijktijdig plaats met het onderzoek naar de toeslagenaffaire. Waar die commissie zich alleen richtte op wat er misging bij de Belastingdienst, heeft de commissie-Bosman een veel breder onderzoek gedaan naar de onderliggende problemen bij uitvoeringsorganisaties. Hierbij werd specifiek aandacht besteed aan het Centraal Bureau Rijvaardigheid, het UWV en ook de Belastingdienst. De commissie schetst een ontluisterend beeld van de bestuurscultuur in Nederland, van overwerkte Kamerleden die vooral aan incidentenpolitiek doen en door het gebrek aan volledige informatie het zicht op de onderliggende problemen verliezen, een leemlaag op de departementen waardoor problemen blijven liggen, en ambtenaren die de informatiestroom beheersen en de werkelijkheid mooier voorstellen dan ze is. ""Voor haar controlerende taak krijgt de Tweede Kamer in toenemende mate onvolledige informatie"", concludeert de commissie. Aan de andere kant zijn Kamerleden ook gemakzuchtig: ze zouden te veel leunen op de informatie die de departementen verstrekken. ""Ze verdiepen zich te weinig in de uitvoering en ontwikkelen er geen gevoel voor.""","1"
"33","https://www.nu.nl/politiek/6118436/machtsmisbruik-d66er-onbewezen-wel-negentien-andere-meldingen-uit-partij.html","Er zijn geen aanwijzingen dat een vooraanstaand lid van D66 zich schuldig heeft gemaakt aan seksuele intimidatie of machtsmisbruik, concludeert onafhankelijk onderzoeksbureau BING. Wel hebben negentien mensen zich bij de onderzoekers gemeld omdat ze zich onveilig hebben gevoeld binnen de partij. Eind vorig jaar plaatste een anonieme klokkenluider een verhaal op het internet waarin ze een invloedrijke D66'er beschuldigt van grensoverschrijdend gedrag. De D66'er werd beschuldigd vrouwen binnen de partij te intimideren en manipuleren. Het zou gaan om een ervaring met haar zelf en een ervaring van een andere D66'er met de betrokkene. De auteur van het stuk heeft zich niet kenbaar gemaakt bij de onderzoekers. Die hebben haar ervaringen daardoor niet kunnen onderzoeken. ""Dat is heel jammer en betreurenswaardig"", zegt een woordvoerder van het landelijk partijbureau woensdag. Het onderzoek werd ingesteld op verzoek van partijleider Sigrid Kaag. ""Uit het rapport blijkt voor mij nergens dat in onze vereniging sprake is van een structureel onveilige omgeving. Zo ken ik onze partij ook niet"", zegt ze in een reactie. ""Dat laat onverlet dat iemand persoonlijk een andere ervaring kan hebben. Dat blijkt ook uit het rapport. Laat glashelder zijn: iedere melding van ongewenst gedrag of van ongepaste of denigrerende opmerkingen richting vrouwen of mannen, is er één te veel. Het past niet en het hoort niet.""","1"
"34","https://www.nu.nl/politiek/6117237/tweede-kamer-blijft-ondanks-geklungel-van-kabinet-achter-avondklok-staan.html","Een meerderheid van de Tweede Kamer steunt, ondanks het geklungel van het demissionaire kabinet, de spoedwet die moet zorgen voor een correcte juridische basis voor de avondklok. Dat bleek donderdag tijdens een ingelast debat. De Kamer kwam terug van reces om te kunnen debatteren over de ontwikkelingen omtrent de avondklok. SP-Kamerlid Maarten Hijink sprak van 'juridisch geklungel' en volgens hem heeft dit geleid tot het verlies van vertrouwen. ""Het moet niet weer nat gaan"", waarschuwde Attje Kuiken (PvdA). Naast de coalitiepartijen VVD, CDA, D66 en ChristenUnie steunden ook de SP, 50PLUS en PvdA de nieuwe juridische basis. Ook stelden de Kamerleden onder andere vragen over de proportionaliteit en het effect van de avondklok. Demissionair premier Mark Rutte antwoordde dat hij niet optimistisch is en dat de komende tijd ""reuzespannend"" gaat worden. Ook herhaalde hij dat uit cijfers blijkt dat de avondklok en de één-bezoekers-regeling bewezen effect hebben op het reproductiegetal. Wat gebeurde er deze week?De rechter oordeelde dinsdag dat de avondklok direct moest worden opgeheven. Volgens de rechter is er een verkeerde wet gebruikt.Het kabinet ging daartegen in hoger beroep (dient vrijdag). Een andere rechter besloot vervolgens dat de avondklok tot dit beroep van kracht blijft. Voor de zekerheid wordt de avondklok ook ondergebracht in de coronawet. Kamer wil duidelijkheid over welke wet gebruikt gaat worden De Eerste Kamer buigt zich vrijdag over de kwestie, maar omdat de coalitie daar samen met SP, 50PLUS en PvdA een meerderheid heeft zal de nieuwe juridische grondslag voor de avondklok worden aangenomen. Tegelijkertijd dient vrijdag ook het hoger beroep over de 'oude wet' waarmee de avondklok nu nog wordt geregeld. Als de staat dit beroep wint, ontstaat de situatie dat aan de maatregel dus twee wetten ten grondslag liggen. Kamerleden vroegen donderdag aan Rutte of het kabinet dan van plan is om deze eerste wet in te trekken omdat de nieuwe wet duidelijk correcter is.
","1"
"35","https://www.nu.nl/tweede-kamerverkiezingen-2021/6115389/campagne-update-racistische-uitingen-binnen-fvd-d66-fel-op-kritiek-op-kaag.html","In de campagne gebeurt veel. Wij houden je in onze wekelijkse (en vanaf 1 maart dagelijkse) verkiezingsupdate op de hoogte van de relevantste gebeurtenissen in aanloop naar 17 maart. Opnieuw duiken racistische opmerkingen op in WhatsApp-berichten van leden van Forum voor Democratie (FVD). Elsevier Weekblad (EW) publiceerde dinsdag citaten uit gesprekken met partijleider Thierry Baudet en kandidaat-Kamerleden Gideon van Meijeren (plek 6), Samuel Jong (15), Andreas Bakir (17) en Yanick Chevalier (23). FVD implodeerde toen Het Parool in november onthulde dat er binnen de partij met sympathie over nazisme, homofobie en extreemrechts werd gesproken. Er ontstond een leegloop en de partij duikelde in alle peilingen naar beneden. Baudet reageerde dinsdag alleen via een videoboodschap op Twitter. Hij noemt het artikel in EW ""een stupide heksenjacht"", maar ontkent de uitspraken niet. Baudet zet de citaten weg als niet serieus te nemen privéopmerkingen die niets met de partijstandpunten te maken hebben. ""Misschien is er in privécontext ooit een grapje gemaakt."" Maar wie het artikel leest, krijgt niet de indruk dat het om grapjes gaat. Er is wel een duidelijke trend zichtbaar van FVD'ers die discriminerende opmerkingen maken en ermee wegkomen. Kamer debatteert over verlenging avondklok Maandag maakte het kabinet bekend dat de avondklok wordt verlengd tot en met 2 maart. De Kamer, die ermee moet instemmen, debatteert er dinsdagmiddag over. NRC-columnist Tom-Jan Meeus merkt op dat het Outbreak Management Team (OMT) zowel in november als nu een avondklok adviseert, maar beide keren de precieze effectiviteit niet kan onderbouwen. In november wilde het kabinet er alleen niets van weten, terwijl de maatregel nu op basis van dezelfde informatie met drie weken wordt verlengd. VVD'er Hermans maakt een 'gespannen indruk' Het eerste lijsttrekkersdebat was maandagavond een feit, al viel het evenement ook op door de aanwezigheid van enkele partijleiders.","1"
"36","https://www.nu.nl/politiek/6115362/thierry-baudet-doet-racistische-uitspraken-in-whatsapp-groepen.html","Forum voor Democratie-leider Thierry Baudet en andere kandidaten op de kieslijst van de partij hebben racistische uitspraken gedaan in WhatsApp-groepen, zo meldt Elsevier Weekblad (EW) dinsdag. Het weekblad heeft de hand weten te leggen op de conversaties. Volgens het blad zei Baudet in de zomer van vorig jaar dat ""blanken gemiddeld een IQ scoren van 110"" en dat het gemiddelde IQ van Hispanics en Afro-Amerikanen respectievelijk 90 en 75 is. Ook zou hij in een gesprek met Gideon van Meijeren en Yanick Chevalier, die beiden op de kandidatenlijst voor de Tweede Kamerverkiezingen staan, hebben gezegd: ""Wil jij dat je zus met een neger thuiskomt?"" EW meldt dat Van Meijeren daarop ""Hell no"" antwoordde. Baudet noemt de openbaarmaking van de WhatsApp-gesprekken ""opgeklopte ophef"". Of de geciteerde appjes echt zijn, wil hij niet zeggen. ""Of het is waar, of het is niet waar, of het is vervalst. Ik weet dat niet eens, ik ga het niet eens checken."" Eerder op dinsdag liet de FVD-voorman in een video weten dat hij er ""niet meer op ingaat"". ""Deze gekkigheid, deze stupide heksenjacht. Dit zijn de technieken van een totalitair regime."" Daarna zegt hij: ""Misschien is er in privécontext ooit een grapje gemaakt. Ik zou willen zeggen: wie heeft dat niet?"" Eerder onrust binnen FVD door antisemitisme in chatgroepen EW laat weten dat het blad een groot aantal van de berichten afdrukt en daar ook een schermafbeelding aan toevoegt, ""als bewijs voor de authenticiteit van het materiaal"". Eind vorig jaar ontstond onrust in de partij door een artikel in Het Parool, waarin antisemitische uitingen van de jongerenpartij van FVD in chatgroepen werden aangehaald. Meerdere bestuursleden en FVD-politici zijn opgestapt uit onvrede met de wijze waarop Baudet omging met die uitlatingen.","1"
"37","https://www.nu.nl/politiek/6115045/vrij-en-sociaal-nederland-stemt-partijleider-filippini-weg-na-ruzie.html","Een meerderheid van de politieke partij Vrij en Sociaal Nederland (VSN) heeft er zaterdag tijdens een algemene ledenvergadering mee ingestemd om partijleider en lijsttrekker Bas Filippini te royeren. Volgens de partij wil bijna drie kwart van de leden (73 procent) dat hij vertrekt. Filippini raakte in opspraak nadat hij Anna Zeven, tweede op de lijst, zonder haar medeweten had uitgeschreven bij de Kamer van Koophandel (KVK) en een interim-bestuur had gevormd. ""Ik ben niet opgestapt als voorzitter"", reageerde Zeven hierop. Zij drong erop aan de democratisch besloten kieslijst intact te houden. Ook probeerde partijleider Filippini om Willem Engel, voorman van Viruswaarheid, van de kieslijst te verwijderen. Engel staat op de derde plek van de kandidatenlijst van VSN. Veel leden zegden hierna hun lidmaatschap op. Ongeveer 70 procent van de leden wilde dat Engel zich kandidaat zou stellen voor de partij, maar Filippini wees dit verzoek af. Daarop werd een algemene ledenvergadering uitgeroepen. Het is nog onduidelijk of Filippini zijn plek op de lijst ook daadwerkelijk verliest. Zaterdag oordeelde de Kiesraad nog dat hij op de kandidatenlijst zal blijven staan en dat Zeven met een blanco lijst zal doorgaan. Ook is het nog niet duidelijk of de uitschrijving bij de KVK van Zeven ongedaan gemaakt wordt. VSN is 1 van de 37 partijen die meedoen aan de Tweede Kamerverkiezingen in maart. Het gaat om een naoorlogs record","1"
"38","https://www.nu.nl/politiek/6095745/schouten-sluit-stikstofdeal-met-oppositie-maar-chagrijn-blijft.html","Minister Carola Schouten (Landbouw, Natuur en Voedselkwaliteit) heeft een meerderheid in de Tweede en Eerste Kamer gevonden voor haar stikstofplannen. Schouten heeft de avond voordat ze met de Kamer debatteert over haar wet een akkoord gesloten met oppositiepartijen SP, 50PLUS en SGP. Maar niet alle partijen zijn tevreden. Dat laten de betrokken partijen en het ministerie van Landbouw, Natuur en Voedselkwaliteit (LNV) woensdagavond aan NU.nl weten. De oppositiepartijen zijn nodig voor een meerderheid in de Eerste Kamer, waar de coalitie van VVD, CDA, D66 en CU zes zetels tekort komt. In de aangepaste wet staat dat in 2035 de helft minder stikstof wordt uitgestoten. Dat is ambitieuzer dan het doel uit het eerste plan, dat kwam neer op een stikstofreductie van 25 procent in 2030. Er komen ook tussendoelen voor 2025 en 2030 om zeker te weten dat het kabinet op koers ligt. Eerder dit jaar adviseerde Johan Remkes het kabinet om de stikstofuitstoot met ten minste de helft te verminderen in 2030. CDA tevreden, D66 had het ambitieuzer gewild CDA-Kamerlid Jaco Geurts zegt in een reactie blij te zijn ""dat we nu een stap verder zijn gekomen"". Hij is vooral te spreken over de oplossing die er ligt voor boerenbedrijven die door het verbod op het oude stikstofbeleid in de problemen zijn gekomen. Eerder uitgegeven vergunningen werden ongeldig verklaard, waardoor sommige ondernemers opeens juridisch illegaal werden. ""Het gaat om duizenden boeren die daar 's nachts van wakker liggen"", zegt Geurts. D66'er Tjeerd de Groot heeft met zijn partij ambitieuzere doelen. In het verkiezingsprogramma staat 50 procent minder stikstof in 2030, maar is toch tevreden. Vooral over het benaderen van de meest vervuilende boerenbedrijven dichtbij beschermde natuurgebieden, de zogenoemde piekbelasters. ""De regeling is nu zo gemaakt dat het echt aantrekkelijk wordt om je bedrijf te stoppen of te verplaatsen"", aldus De Groot.","1"
"39","https://www.nu.nl/algemeen/6095844/d66-doet-onderzoek-naar-metoo-beschuldiging-en-intimidatie-binnen-partij.html","D66 opent een onderzoek naar langdurige seksuele intimidatie door en grensoverschrijdend gedrag van een invloedrijk lid binnen de partij. Partijleider Sigrid Kaag heeft het bestuur opgeroepen een ""extern en onafhankelijk onderzoek"" in te stellen. Het onderzoek volgt op een anoniem bericht waarin een vrouw een invloedrijke D66'er van grensoverschrijdend gedrag beschuldigt. De man in kwestie zou zich aan haar hebben opgedrongen. ""Hij wilde meer op relationeel en seksueel vlak. Ik niet. Vervolgens kon ik het vergeten met mijn ambities in de partij."" Een woordvoerder van D66 zegt in een reactie dat de man geen officiële functie in de partij heeft, niet betrokken is bij de campagne en ook niet betrokken is bij de samenstelling van de Tweede Kamerlijst. Het is volgens de klokkenluidster algemeen bekend ""dat een aantal Tweede Kamerleden, oud-partijleiders en machtige strategen achter deze leiders, zich veelvuldig stort op stagiaires en vrouwen met ambitie binnen de partij"". De vrouw zegt dat zij tevergeefs bij meerdere mensen binnen de partij heeft geprobeerd gehoor te krijgen. ""Het machtige establishment is dusdanig sterk, dat slachtoffers zoals ik aan het kortste eind trekken."" Ook wijst zij op een incident waarbij de man in kwestie bij een vrouwelijk partijlid dusdanig over de schreef ging , dat de politie erbij betrokken moest worden.","1"
"40","https://www.nu.nl/politiek/6095739/morrende-kamer-zoekt-naar-weg-uit-lockdown-wat-is-het-plan.html","De Tweede Kamer steunt het besluit van het kabinet om de coronamaatregelen met de Kerst niet te versoepelen. Tegelijkertijd hekelt de Kamer het gebrek aan perspectief en vragen partijen zich af of het kabinet voldoende doet om het besmettingscijfer te doen dalen. Ook zijn er zorgen of minister Hugo de Jonge (Volksgezondheid) op tijd is begonnen met het zoeken van voldoende personeel om de coronavaccinaties toe te dienen. ""De strategie van het kabinet werkt niet"", aldus Jesse Klaver (GroenLinks) woensdag in het coronadebat in de Tweede Kamer. Lodewijk Asscher (PvdA): ""De boodschap van het kabinet is: het gaat slecht en we doen niks."" Premier Mark Rutte en minister De Jonge kondigden dinsdag aan niet te versoepelen met de Kerst, maar ook geen extra maatregelen te nemen, ook al stagneert de daling van het aantal positieve coronatesten in de afgelopen weken. De laatste dagen is er zelfs sprake van een lichte stijging. 'Doormodderen in deze kwakkellockdown is geen optie' Rutte en De Jonge menen nog tijd te hebben om het even aan te kijken met de besmettingen, al sloten zij niet uit nog voor de Kerst met extra maatregelen te komen. Hoe ernstig het uit te hand moet lopen voordat er wordt ingegrepen en welke maatregelen daarbij horen, daar wilden Rutte en De Jonge niet op vooruitlopen. Tot ergernis van de oppositie. Asscher vroeg het kabinet een proactievere houding aan te nemen om het aantal besmettingen sneller omlaag te brengen. Hij stoorde zich eraan dat het kabinet nog geen plan heeft om de verwachte drukte rond de kerstinkopen in goede banen te leiden, vooral nu het RIVM mogelijk een relatie ziet tussen Black Friday en de stijging van het aantal besmettingen. Ook snapt hij niet dat het kabinet niet aan de adviseurs van het Outbreak Management Team (OMT) heeft gevraagd welke maatregelen nodig zijn om het virus onder controle te krijgen. ""Haal Nederland uit deze nachtmerrie.""","1"
"41","https://www.nu.nl/politiek/6095607/brabantse-fvd-fractie-gaat-autonoom-verder-en-negeert-baudets-partijlijnen.html","De Brabantse fractie van Forum voor Democratie wil niet meer in verband worden gebracht met de landelijke partijleider Thierry Baudet en zegt autonoom verder te gaan. Volgens de provinciale fractie is er ""veel voorgevallen dat vanuit de provincie niet gestuurd of gecorrigeerd kon worden"". Omroep Brabant meldt dat de beslissing van de Brabantse fractie weinig gevolgen zal hebben voor het provinciebestuur, omdat de provinciale leden van Forum voor Democratie zich al weinig aantrokken van Baudet of de landelijke partijlijnen. Daar komt de Brabantse FVD nu voor uit. ""We blijven handelen op Brabantse afwegingen zonder dat landelijke partijdiscussies onze besluitvorming beïnvloeden. Juist nu is het nodig om de vele kiezers die ons vertrouwen schonken duidelijkheid te bieden."" De onrust in Forum voor Democratie werd aangewakkerd door een artikel in Het Parool, waarin antisemitische uitingen van de jongerenpartij van FVD in chatgroepen werden aangehaald. Partijleden van de landelijke fractie hadden daarna scherpe kritiek op de reactie van Baudet, die daarna hard botste met het bestuur en zijn vertrek aankondigde. Later organiseerde Baudet een digitaal referendum over de toekomst van de partij en schaarden de kiezers zich achter hem. Veel bestuursleden waren in de aanloop naar de verkiezing al vertrokken. Uiteenvallen senaatsfractie levert Henk Otten extra senaatszetel op Het uiteenvallen van de senaatsfractie van de partij heeft de fractie van Henk Otten, die zich vorig jaar al van de partij afscheidde, een extra zetel opgeleverd in de Eerste Kamer. Robert Baljeu is de nieuwe tijdelijke vervanger van Annabel Nanninga, die met zwangerschapsverlof is.","1"
"42","https://www.nu.nl/politiek/6095394/opnieuw-scheidt-fvd-senator-zich-af-fractie-slinkt-in-senaat-tot-drie-zetels.html","Senator Loek van Wely heeft Forum voor Democratie dinsdag de rug toegekeerd en sluit zich aan bij de Fractie-Van Pareren. Hierdoor heeft FVD nog drie zetels in de Eerste Kamer. Van Wely liet dinsdag aan Eerste Kamervoorzitter Jan Anthonie Bruijn weten wat hij had besloten. De Fractie-Van Pareren, die sinds eind november bestaat, telt nu zeven oud-FVD'ers: Bob van Pareren, Toine Beukering, Otto Hermans, Hugo Berkhout, Nicki Pouw-Verweij en Loek van Wely. Berkhout vervangt tijdelijk Annabel Nanninga, die met zwangerschapsverlof is. Ook Nanninga heeft FVD verlaten. De senatoren kunnen zich niet vinden in de lijn van boegbeeld Thierry Baudet. Hij neemt volgens hen onvoldoende afstand van racistische uitingen binnen de gelederen van de jongerentak van FVD. FVD heeft nu nog drie vertegenwoordigers in de Eerste Kamer: Paul Frentrop, Lennart van der Linden en Johan Dessing. Het is nog onduidelijk wie FVD-senator Paul Cliteur opvolgt. In juli 2019 scheidden Henk Otten en Jeroen de Vries zich al af van FVD. Kort daarop sloot Dorien Rookmaker zich aan bij de Fractie-Otten. Inmiddels zit Rookmaker voor Fractie-Otten in het Europees Parlement. Baudet mag door als partijleider Op 4 december is Baudet na een digitale stemming door de FVD-leden aangewezen als partijleider. Hij kreeg daarmee zeggenschap over de installatie van een nieuw partijbestuur en een nieuwe kandidatenlijst voor de Tweede Kamerverkiezingen in maart 2021. De ledenraadpleging volgde op twee weken van ongekende chaos binnen de partij en het vertrek van prominente FVD'ers. Die chaos ontstond nadat jongerentak JFVD na berichtgeving van Het Parool in opspraak was gekomen vanwege nazistische, antisemitische en homofobe uitlatingen in appgroepen.","1"
"43","https://www.nu.nl/politiek/6094661/rutte-bedreiging-van-omt-leden-door-idioten-is-onacceptabel.html","Premier Mark Rutte vindt het ""onacceptabel"" en ""verschrikkelijk"" dat verschillende leden van het Outbreak Management Team (OMT) zijn bedreigd. ""Dit zijn allemaal wetenschappers, de besten in hun vak. En die krijgen dan te maken met dit soort idioten"", zo zei hij vrijdag tijdens de persconferentie na de ministerraad. Uit gesprekken die NU.nl heeft gehad bleek dat onder anderen Marion Koopmans thuis brieven kreeg en haar online een afbeelding van een strop werd toegestuurd met teksten als ""it's waiting"" en ""nog even"". ""Deze mensen doen goed en belangrijk werk, en doen dat naar eer een geweten"", zo zegt de premier over de OMT-leden. ""Het kan dat mensen het oneens zijn met de adviezen, maar intimidatie en bedreigingen zullen we nooit accepteren."" Andreas Voss kreeg in een brief het bericht dat hij ""terug moest naar de Duitsers"". Deze brief werd niet per post bezorgd, maar gewoon bij hem door de brievenbus gedaan door een individu. Volgens Diederik Gommers wordt ""een enkel OMT-lid"" beveiligd. De bedreigingen leiden bij meerdere OMT-leden tot twijfels over of ze door moeten gaan met hun mediaoptredens. Rutte zegt dat hij hoopt dat ze besluiten er alsnog mee door te gaan. Onder anderen minister van Justitie Ferd Grapperheus zei eerder op de dag dat hij de bedreigingen schandalig vindt en dat wetenschappers ""een zeer belangrijke rol in het publieke debat spelen"".","1"
"44","https://www.nu.nl/politiek/6093216/deel-fvd-senatoren-splitst-zich-af-partij-loopt-verder-leeg.html","Vier van de tien senatoren van de Eerste Kamerfractie van Forum voor Democratie (FVD) splitsen zich af van de partij. Dat laat Bob van Pareren, een van de vier senatoren, vrijdag via Twitter weten. Ze vinden dat de partij niet duidelijk genoeg afstand heeft genomen van racisme en antisemitisme. FVD-oprichter Thierry Baudet ligt vanwege de kwestie al de hele week onder vuur. Hij krijgt flinke kritiek van het partijbestuur en veel volksvertegenwoordigers van de partij. ""Een partij waarin van racisme, antisemitisme en nazisme geen afstand wordt genomen en kritiek niet gehoord wordt, is niet de onze"", stelt Van Pareren mede namens zijn collega's Toine Beukering, Hugo Berkhout en Otto Hermans. ""Wij nemen hier nadrukkelijk afstand van en stappen op."" De vier senatoren laten weten in de senaat te blijven. ""Met een schoon geweten zullen wij ons blijven inzetten in de Eerste Kamer."" Daarmee loopt de partij verder leeg. Deze vrijdag stapten ook Statenleden uit de Noord-Hollandse fractie van FVD. De drie overgebleven Statenleden hebben besloten te blijven. Ook vier van de zes FVD-Statenleden in Drenthe verlaten de partij. In Limburg is gedeputeerde Ruud Burlet uit de partij gestapt. De fractie van zeven personen blijft wel samenwerken. Momenteel vergaderen ook de zes gedeputeerden van Friesland. Europese fractie: Baudet en Jansen deden antisemitische en racistische uitspraken De Europese fractie van FVD bevestigde vrijdag dat Baudet en Freek Jansen, leider van de jongerentak JFVD, vorige week op een partijbijeenkomst racistische en antisemitische uitspraken hebben gedaan. De Europese fractie schrijft ""afstand te nemen"" en de uitspraken ""ten strengste te veroordelen"". De verklaring van de Europese fractie is medeondertekend door kandidaat-Kamerlid Jan Cees Vogelaar.","1"
"45","https://www.nu.nl/politiek/6093188/europese-fvd-fractie-baudet-en-jansen-deden-antisemitische-en-racistische-uitspraken.html","De Europese fractie van Forum voor Democratie claimt dat Thierry Baudet en Freek Jansen, leider van de jongerenpartij van FVD, racistische en antisemitische uitspraken hebben gedaan op een partijbijeenkomst vorige week vrijdag. De Europese fractie schrijft ""afstand te nemen"" en de uitspraken ""ten strengste te veroordelen"". Eerder schreef vertrekkend FVD-lid Nicki Pouw-Verweij al over controversiële uitspraken van Baudet tijdens een etentje, waarbij personen op de FVD-kieslijst aanwezig waren. De verklaring van de Europese fractie is medeondertekend door kandidaat-Kamerlid Jan Cees Vogelaar. Volgens Pouw-Verweij gelooft Baudet in antisemitische complottheorieën rondom het coronavirus, die de Amerikaans-Hongaarse miljardair George Soros verantwoordelijk houden voor de pandemie. Soros is van Joodse afkomst. De inhoud van die brief werd donderdag al bevestigd door kandidaat-Kamerleden Joost Eerdmans en Eva Vlaardingerbroek, die bij het diner aanwezig waren. Eerdmans, Vlaardingerbroek, Pouw-Verweij en Annabel Nanninga schaarden zich donderdag bij elf andere partijprominenten die vanwege de antisemitische uitlatingen binnen FVD uit de partij stappen. Volgens Nanninga, Pouw-Verweij, Eerdmans en Vlaardingerbroek is Forum van Democratie ""een partij die extremistische opvattingen duldt"". Het viertal zegt teleurgesteld te zijn in Baudet, die zich volgens hen ""onberekenbaar"" en ""solistisch"" opstelde. Daarnaast splitsten diverse regionale Statenleden zich af van de partij. Deze vrijdag stapten nog eens vier Statenleden uit de Noord-Hollandse fractie van FVD. De drie overgebleven Statenleden hebben besloten te blijven, schrijft ANP. Ook vier van de zes FVD-Statenleden in Drenthe willen de partij achter zich laten.","1"
"46","https://www.nu.nl/binnenland/6092869/nog-meer-fvd-prominenten-kritisch-op-baudet-senator-schrijft-brandbrief.html","Nog meer volksvertegenwoordigers van Forum voor Democratie (FVD) zijn kritisch op het handelen van Thierry Baudet. Verschillende FVD-prominenten scharen zich achter het bestuur van de partij. Eerste Kamerlid Nicki Pouw-Verweij zegt volgens De Telegraaf te vrezen dat Baudet geradicaliseerd is en in coronacomplottheorieën gelooft. ""Ongehoord"", schrijft senator Toine Beukering op Twitter over het gedrag van Baudet. ""FVD is een grote, volwassen partij geworden waarin hij het niet meer alleen bepaalt. Het kapen van een partij tegen de statuten is meer dan ongepast. Accepteer royement!"" Beukering krijgt bijval van kandidaat-Tweede Kamerlid Nicki Pouw-Verweij, die op Twitter laat weten achter het bestuur te staan. Pouw-Verweij heeft daarnaast een brandbrief geschreven aan het bestuur, en die is in handen van De Telegraaf en persbureau ANP. ""Ik heb het idee dat Thierry in de afgelopen tijd geradicaliseerd is, en complottheorieën is gaan aanhangen"", schrijft ze. ""Op een gegeven moment riep Thierry dat corona de wereld in gebracht was door George Soros en anderen om ons onze vrijheid af te nemen en een nieuwe wereldheerschappij te starten. Hij riep dat het Hillary Clinton 'en de pedofielen' niet gelukt was, maar dat het via corona nu wel zou lukken."" Baudet volgens Pouw-Verweij: 'Bijna iedereen die ik ken is antisemiet' Baudet heeft volgens Pouw-Verweij lacherig gedaan over de antisemitische en homofobe uitingen in appgroepen door leden van de jongerenbeweging. ""Ik gaf aan dat ik vond dat we antisemitisme of nazisme niet moesten tolereren"", schrijft ze. ""Thierry vroeg toen: waar komt jouw kruistocht tegen het antisemitisme vandaan? Ik gaf aan dat iedereen toch tegen antisemitisme was, en hij zei: 'Bijna iedereen die ik ken is antisemiet.' Er werd gevraagd of hij een grap maakte, maar dat ontkende hij.""","1"
"47","https://www.nu.nl/politiek/6092757/chaos-in-fvd-na-terugkeer-baudet-bestuur-overweegt-hem-uit-partij-te-zetten.html","Thierry Baudet en het bestuur van Forum van Democratie (FVD) staan lijnrecht tegenover elkaar. Baudet maakte woensdag bekend zich toch weer beschikbaar te stellen als partijleider. Het bestuur is verrast en dreigt de partijoprichter te royeren. Volgens een meerderheid van het bestuur is in de afgelopen dagen een onacceptabele situatie ontstaan. ""De partij kan door de hele gang van zaken niet functioneren zoals dat hoort"", stellen drie van de vijf bestuursleden. ""Bovendien wordt de partij hierdoor in ernstig diskrediet gebracht. Dat is volstrekt onacceptabel."" Baudet en een filmpje op twitter: ""Een beoogd royement? Zijn deze mensen helemaal gek geworden? Ik heb Forum voor Democratie opgericht."" Hij zou de toegang tot de social media accounts moeten opgeven om een royement te voorkomen. ""Wat hier gebeurt had ik nooit voor mogelijk kunnen houden."" Baudet, die zich eerder deze week na antisemitische en extreemrechtse incidenten bij jongerenbeweging JFVD terugtrok als lijsttrekker en partijleider, maakte eerder op de dag bekend zich alsnog in de strijd om het partijleiderschap te mengen. De rust die ik wilde laten terugkeren, is niet teruggekeerd. Het tegenovergestelde is gebeurd. Er is een bitchfight ontstaan, een enorm gevecht in het openbaar"", aldus Baudet, die vindt dat kritische leden in de partij ""karaktermoord"" plegen. Hiddema en Cliteur stapten dinsdag per direct op Dinsdag maakten Kamerlid Theo Hiddema en senator Paul Cliteur bekend per direct op te stappen. Volgens Baudet hebben veel FVD'ers hun lidmaatschap opgezegd. Daarom stel ik mij beschikbaar als partijleider en kandidaat-lijsttrekker"", zegt Baudet. Hij daagt daarmee de critici - die hem oproepen definitief uit de partij te stappen - uit om zich in de strijd te werpen en de keus vervolgens aan de partijleden te laten. ""Wie vindt dat er te grote fouten zijn gemaakt en dat de koers anders moet, kan zich beschikbaar stellen.""","1"
"48","https://www.nu.nl/politiek/6092587/van-kritisch-artikel-tot-totale-chaos-dit-gebeurde-er-in-vijf-dagen-bij-fvd.html","De ontwikkelingen binnen Forum voor Democratie (FVD) volgen elkaar sinds dit weekend snel op. Zaterdag kwam de jongerentak van de partij in opspraak vanwege antisemitische uitspraken van leden van Jongerenorganisatie Forum voor Democratie (JFVD). Thierry Baudet trok zich terug als lijsttrekker, waarna hij zich toch weer verkiesbaar wilde stellen, het partijbestuur hem wilde royeren en talloze partijprominenten opstapten. Zaterdag: JFVD komt in opspraak vanwege antisemitische berichten Het Parool zegt te beschikken over screenshots van antisemitische en homofobe uitspraken van leden van JFVD in appgroepen en Instagram-berichten. Enkele coördinatoren, die betrokken waren bij het delen van deze berichten, worden daarom door het bestuur uit hun functies gezet. De jongerenafdeling van FVD zegt de verspreiding van de berichten te zullen onderzoeken. Baudet omschrijft de reactie van het jongerenbestuur meerdere keren als een ""uitstekend optreden"". Onder anderen senator Annabel Nanninga en Europarlementariër Rob Roos vinden echter dat er niet hard genoeg wordt opgetreden door het bestuur van de jongerenafdeling. Zondag: Bestuur JFVD trekt zich terug JFVD maakt bekend dat het bestuur zich terugtrekt zolang het onderzoek duurt, ""om elke schijn van belangenverstrengeling te voorkomen"". Maandag: Baudet trekt zich terug als lijsttrekker NRC bericht dat de top van de kandidatenlijst, onder wie Hiddema, Baudet een ultimatum heeft gesteld: de jongerentak moet worden ontbonden en Jansen moet vertrekken als voorzitter en kandidaat-Kamerlid. 's Avonds volgt een crisisberaad. In een video op Twitter stelt Baudet plotseling zijn positie als lijsttrekker beschikbaar, nadat partijleden blijven aandringen op het vertrek van Jansen. Hij zegt hiermee ""politieke verantwoordelijkheid"" te nemen.","1"
"49","https://www.nu.nl/politiek/6092620/nanninga-haalt-hard-uit-naar-baudet-thierry-niet-op-kieslijst.html","Partijprominent van Forum voor Democratie (FVD), Annabel Nanninga, heeft dinsdagavond hard uitgehaald naar partijgenoot Thierry Baudet. In een ingezonden brief in The Post Online eist zij dat Baudet, die maandag opstapte als voorzitter en lijstrekker van FVD, niet meer op de kieslijst verschijnt voor de verkiezingen in maart volgend jaar. Baudet liet maandag nog weten dat hij betrokken wil blijven bij FVD en bij de verkiezingen graag lijstduwer wil zijn. FVD raakte afgelopen weekend in opspraak door antisemitische uitspraken van leden van de jongerenorganisatie JFVD. Een grote groep senatoren en partijleden drong vervolgens aan op het vertrek van JFVD-voorzitter Freek Jansen. Hierop besloot Baudet zijn positie van lijsttrekker beschikbaar te stellen. Jansen, die geldt als een vertrouweling van Baudet, gaf zijn plek als kandidaat-Kamerlid op. Nanninga, Eerste Kamerlid en Amsterdams gemeenteraadslid voor FVD, begrijpt niets van Baudets besluit. ""Nu hadden we dus een weekend achter de rug waarin na drie dagen vergaderen over de vraag 'wat zullen we nou toch eens doen aan neonazis' het antwoord luidde: eigenlijk helemaal niets'"", schrijft de politica. ""Een weekend waarin de partijleider liever de hele partij in de open haard flikkert, dan gewoon stante pede overgaat tot het uitroken, ontslaan en royeren van foute elementen."" 'Media flirten niet steeds met complottheorieën' ""Als er een cultuur ontstaat van trial by media, of als er daadwerkelijk dingen zouden zijn voorgevallen die niet door de beugel kunnen, wil ik politieke verantwoordelijkheid nemen"", zei Baudet maandag. Ook dinsdag kwam hij hierop terug. Dat Baudet de schuld bij de media legt, noemt Nanninga ""krankzinnig gemekker"". ""De media flirten niet steeds met complottheorieën en types van bedenkelijk allooi. De media houden niet een rot jongerenbestuur aan de macht. De media maken niet in een weekend een hele partij kapot omdat ze hun fout niet willen toegeven en herstellen. Dat doet binnen FVD maar een persoon, en dat is partijleider Baudet.""","1"
"50","https://www.nu.nl/tweede-kamerverkiezingen-2021/6120267/campagne-update-rutte-komt-met-plan-d66er-witheet-over-abortusdiscussie.html","In de verkiezingscampagne gebeurt veel. Wij houden je in onze dagelijkse verkiezingsupdate op de hoogte van de relevantste gebeurtenissen in de aanloop naar 17 maart. Rutte laat (eindelijk) van zich horen Lang hield hij zich stil tijdens deze campagne, maar in De Telegraaf kwam VVD-lijsttrekker Mark Rutte zaterdag dan eindelijk met een concreet voorstel. Wat hem betreft moet er na de verkiezingen door de formerende partijen gewerkt worden aan een nationaal herstelplan. Hij wil dit plan al voor de zomer rond hebben. De demissionaire premier probeert hiermee de partijen die straks bij de formatie aan tafel zitten alvast verantwoordelijk te maken voor het beleid van het demissionaire kabinet. Ook probeert hij daarmee de kritiek te weerspreken dat hij geen visie op de toekomst heeft. Dat past goed bij zijn profiel als crisismanager en zal ongetwijfeld ter sprake komen bij het debat in de Tweede Kamer, komende woensdag. Juist zijn aanpak van de coronacrisis zorgde ervoor dat de VVD al een jaar stijf bovenaan in de peilingen staat. Over andere onderwerpen dan de coronacrisis horen we Rutte dan ook vrijwel niet. Campagne komt nog niet echt op gang Met nog slechts anderhalve week tot de verkiezingen kun je vaststellen dat de campagne min of meer stilligt. Geen enkele partij weet daadwerkelijk een ommekeer in de peilingen te veroorzaken. Afgelopen dagen viel met name de Twitter-ruzie tussen Lilianne Ploumen en Wopke Hoekstra op, maar dit is vooralsnog een duel in de marge. De PvdA-lijsttrekker nodigde hem meermaals uit voor een debat, maar de CDA'er lijkt niet erg warm te lopen voor een tweestrijd met de PvdA. Hij richt zijn pijlen liever op de VVD. Net als D66-leider Sigrid Kaag trouwens, die via RTL de aanval opende op Rutte. Ze noemde zijn optreden in de EU rondom de corona-aanpak ""kortzichtig"". ""Het is stoer doen, maar aan stoeremannentaal heb je niet zo veel als je weet dat je toch tot afspraken gaat komen"", aldus Kaag.","1"
"51","https://www.nu.nl/politiek/6120507/toezichthouders-aivd-en-mivd-fel-tegen-aanpassing-inlichtingenwet.html","De toezichthouders van inlichtingendiensten AIVD en MIVD zijn fel tegen de aangekondigde aanpassing van de inlichtingenwet die hun rol beperkt. Het kabinet kondigde vrijdag aan de Wet op de inlichtingen- en veiligheidsdiensten (Wiv) aan te passen na een kritisch rapport van een evaluatiecommissie. Voorzitter Mariëtte Moussault van de Toetsingscommissie Inzet Bevoegdheden (TIB) en voorzitter Nico van Eijk van de Commissie van Toezicht op de Inlichtingen- en Veiligheidsdiensten (CTIVD) waarschuwen voor een ""uitholling"" van hun bevoegdheden. CTIVD en TIB zijn bang met de wijzigingen hun controlerende functie te verliezen, ten koste van de privacy van burgers. Moussault zegt zelfs haar functie neer te leggen als deze wijzigingen worden doorgevoerd. ""Op het moment dat ik geen normale toets kan doen op proportionaliteit word ik een stempelmachine. Dat ga ik niet doen"", zegt ze in NRC. CTIVD-voorzitter Van Eijk waarschuwt dat Nederland door de nieuwe maatregelen in de Europese achterhoede terechtkomt. ""Het is aan de wetgever om te bepalen of Nederland bij de top hoort of alleen aan de minimale Europese normen voldoet."" Commissie adviseert verzamelen van bulkdata aan banden te leggen De Wiv, die in 2017 van kracht werd, geeft inlichtingendiensten AIVD en MIVD meer gereedschap om informatie mee te verzamelen. Een van de meest bekritiseerde bevoegdheden is die om zogenoemde bulkdata te verzamelen. Dat zijn grote hoeveelheden data, waar ook gegevens tussen zitten van mensen die geen onderdeel van het onderzoek zijn. De commissie die de wet evalueerde, adviseerde het kabinet het verzamelen van die bulkdata meer aan banden te leggen en de regels rondom de uitwisseling van gegevens met andere landen aan te scherpen. Bij het verzamelen van de bulkdata maakt de TIB de afweging welke gegevens worden geselecteerd, welke worden weggegooid en of de gegevens worden gedeeld met andere landen. In 2020 concludeerde de CTIVD dat de gegevens van miljoenen burgers te lang werden bewaard, wat in strijd is met de veiligheidswet.","1"
"52","https://www.nu.nl/tweede-kamerverkiezingen-2021/6119751/hoekstra-kritisch-op-richtingloze-liberaal-en-visieloze-rutte.html","Demissionair minister van Financiën en CDA-leider Wopke Hoekstra zet zich steeds steviger af tegen VVD-leider en demissionair premier Mark Rutte. Hoekstra hekelt het gebrek aan visie bij de liberalen en noemt het beleid van de laatste tien jaar onder leiding van de VVD en Rutte ""richtingloos liberalisme"". Dat zegt Hoekstra in een uitgebreid interview met NU.nl dat volgende week verschijnt. ""Ik vind dat je moet erkennen dat Rutte de coronacrisis goed heeft gemanaged. Maar deze verkiezingen gaan over wat we de komende vier jaar willen in Nederland"", zegt Hoekstra. ""Kies je ervoor om alleen de brand te blussen zoals Rutte? Of kies je wel voor een visie op de samenleving? Voor een langetermijnperspectief?"" Het hebben van een toekomstvisie is volgens de CDA'er een wezenlijk verschil tussen hem en Rutte. ""Die (visie, red.) moet je misschien af en toe bijstellen, maar het helpt wel als je weet waar je naartoe wil, in plaats van dat je ergens ronddobbert."" De groeiende kloof tussen vaste- en flexcontracten, het leenstelsel voor studenten en het tekort aan betaalbare woningen is allemaal onder toeziend oog van de VVD tot stand gekomen, meent Hoekstra. ""Dat heeft toch alle tekenen van een richtingloos liberalisme."" 'VVD als emmer achter de boot' Het aantal flexbanen in Nederland is de afgelopen tien jaar harder gestegen dan in welk ander EU-land dan ook. Hoekstra: ""We stonden erbij en keken ernaar. Ik ben tevreden dat we in de afgelopen kabinetsperiode iets gedaan hebben om het aantal flexbanen terug te dringen, maar dat was wel met de VVD als een emmer achter de boot. Die wilden dat behouden."" Ook het leenstelsel moet zo snel mogelijk verdwijnen wat Hoekstra betreft, de VVD wil het behouden. De wijze van studiefinanciering verving in 2015 de basisbeurs voor studenten.","1"
"53","https://www.nu.nl/politiek/6119990/kamer-boos-op-staatssecretaris-toch-geen-paspoort-voor-11000-staatlozen.html","Kamerleden reageren verontwaardigd op het besluit van VVD-staatssecretaris Ankie Broekers-Knol (Justitie en Veiligheid) om elfduizend voormalige asielzoekers niet de mogelijkheid te geven om een Nederlands paspoort te krijgen. Een motie van CDA-Kamerlid Madeleine van Toorenburg en SP'er Jasper van Dijk over de kwestie is door een ruime Kamermeerderheid aangenomen. ""Ik vind dit heel erg"", aldus Van Toorenburg. Mede-initiatiefnemer Van Dijk spreekt van ""pure politieke onwil van Broekers-Knol"". Volgens de SP'er ""laat de VVD hier zijn ware gezicht zien"". De kwestie draait om voormalige asielzoekers die in 2007 vanwege het zogenoemde generaal pardon een verblijfsvergunning kregen, maar nooit het Nederlanderschap hebben verworven. Op grond van de Handleiding Rijkswet op het Nederlanderschap moet een geboorteakte of paspoort uit het land van herkomst worden overlegd voor naturalisatie. Die extra eis werd in 2009 ingevoerd. Maar veel voormalige asielzoekers konden de papieren niet overleggen, vaak door een onwillige houding van het land van herkomst. Toch hebben opeenvolgende VVD-staatssecretarissen het beleid gehandhaafd. Als het aan de Kamer ligt, moet de groep dertien jaar na het pardon alsnog een paspoort kunnen krijgen. Broekers-Knol wil extra onderzoek uitvoeren Maar de staatssecretaris laat in een brief aan de Kamer weten dat ze extra onderzoek wil doen naar de groep voormalige asielzoekers voordat ze tot een besluit komt. ""Nog meer onderzoeken,"" briest Van Toorenburg. ""We hebben er al vier liggen, waaronder eentje van de Ombudsman. Dit is een herhaling van de toeslagenaffaire. Deze groep mensen wordt overvraagd. Ze mogen in Nederland blijven, dat is al lang geleden besloten. Zorg er dan ook voor dat ze mee mogen doen.""","1"
"54","https://www.nu.nl/politiek/6088547/weerstand-in-kamer-tegen-invoering-avondklok-dacht-het-niet.html","Het voornemen van het kabinet om een avondklok in te stellen in regio's waar het niet lukt de coronabesmettingen terug te dringen, stuit op weerstand in de Tweede Kamer. Donderdag werd bekend dat het kabinet de maatregel met een Koninklijk besluit op basis van de Wet buitengewone bevoegdheden burgerlijk gezag wil invoeren. Zonder tussenkomst van de Kamer, meldde BNR Nieuwsradio. Coalitiepartij D66 is ontstemd. ""Een avondklok, de meest vrijheidsberovende maatregel tot nu toe, willen instellen buiten het parlement om? Dacht het niet!"", tweette D66-fractievoorzitter Rob Jetten. Hij verwijst naar de hevige discussie rond de invoering van de coronawet. Toen werd afgesproken dat ingrijpende coronamaatregelen langs de Kamer moesten. PVV-leider Geert Wilders keerde zich net als Jetten woensdag in het coronadebat ook tegen de avondklok. Hij noemt de maatregel ""buitenproportioneel"". Wilders verwijst naar uitspraken van RIVM-baas Jaap van Dissel, die niet kon vertellen wat exact het aandeel van een avondklok kan zijn in het terugdringen van de besmettingen. Wel zou het ""urgentieverhogend"" kunnen werken. Dat zou volgens Wilders niet in verhouding staan tot het inperken van de vrijheid om je tussen 22.00 uur en 4.00 uur buiten te begeven. Ook GroenLinks is niet overtuigd van het nut en de noodzaak. ""Ik heb nog geen onderbouwing van het kabinet gezien of een avondklok proportioneel en effectief is"", zegt Kathalijne Buitenweg. Haar partij was aanvankelijk tegen de coronawet, maar met een lijst aan amendementen steunde GroenLinks het alsnog. Het verbaast Buitenweg dat de avondklok nu opeens op tafel ligt, terwijl daar bij de behandeling van de spoedwet niet over gesproken is. Ze merkt dat de maatregel voor onrust zorgt, niet alleen omdat die zo ingrijpend is, maar ook omdat deze onverwacht komt. ""We moeten zorgvuldig omgaan met burgerrechten. De Kamer heeft laten zien verregaande beperkingen van vrijheden te begrijpen, maar je moet wel kunnen uitleggen waarom het nodig is en minder ingrijpende maatregelen niet volstaan. De onderbouwing van de avondklok mis ik.""","1"
"55","https://www.nu.nl/politiek/6088530/afschuw-over-bedreiging-rotterdamse-docent-verschrikkelijk-en-onacceptabel.html","Vanuit de politiek, werkgevers en werknemers wordt met afschuw gereageerd op het bericht dat een leraar van het Rotterdamse Emmauscollege moet onderduiken, omdat hij een spotprent van cartoonist Joep Bertrams over de aanslag op Charlie Hebdo in zijn klaslokaal had opgehangen. ""Vreselijk"", zegt D66-Kamerlid Paul van Meenen in een reactie tegen NU.nl. Van Meenen was voor zijn politieke loopbaan zelf docent en kreeg lang geleden ook te maken met een bedreiging. ""Ik heb met mijn gezin vier dagen ergens anders gezeten. Dat hoort zo niet bij een school. Daarom is het superbelangrijk dat je ertegen optreedt."" ""Dit is onacceptabel"", twittert GroenLinks-leider Jesse Klaver. ""Het is essentieel dat we pal voor de vrijheid en veiligheid van onze docenten staan. Intimidatie en bedreigingen horen nergens thuis en al helemaal niet in het klaslokaal."" VVD'er Rudmer Heerema: ""Dit kan en mag niet gebeuren in ons land."" PvdA-leider Lodewijk Asscher noemt het ""verschrikkelijk en onacceptabel"". Vanuit het kabinet komen soortgelijke reacties. ""Tot onze ontsteltenis hebben de acties in het kader van de vrijheid van meningsuiting op scholen in Rotterdam en Den Bosch geleid tot onrust en zelfs tot bedreigingen"", schreef minister Arie Slob (Basis- en Voortgezet Onderwijs) woensdagavond in een brief aan de Kamer.Volgens Omroep-Brabant is een leraar in Den Bosch bedreigd na het tonen van een cartoon van de profeet Mohammed. ""De bedreigingen worden uiterst serieus opgepakt"", zei minister Ferd  Grapperhaus (Justitie en Veiligheid) donderdagmiddag in een debat. Over het onderzoek kan Grapperhaus niets zeggen, behalve dat hij er prioriteit aan geeft. Situatie uiterst beladen na moord op Samuel Paty NRC schreef woensdag dat de spotprent van een onthoofde man die zijn tong uitsteekt naar een jihadist al vijf jaar in de Rotterdamse klas hing. Een groep islamitische meisjes dacht dat het om een afbeelding van de profeet Mohammed ging en wilde de spotprent vanwege ""godslastering"" verwijderen. Een foto van de cartoon belandde op Instagram, waarna de docent online bedreigd werd.","1"
"56","https://www.nu.nl/politiek/6088400/kamer-zoekt-in-stevig-debat-naar-logica-achter-nieuwe-maatregelen.html","Waarom moet de bibliotheek dicht en mogen de Primark en IKEA openblijven? Waarom wordt er afgeweken van de routekaart en waarom greep het kabinet niet eerder hard in? Hoewel de Tweede Kamer begrip heeft voor de aangekondigde verscherping van de 'gedeeltelijke lockdown' klonk woensdag in het Kamerdebat ook stevige kritiek op de coronamaatregelen. ""Ik begrijp niet direct waarom het kabinet voor deze specifieke maatregelen heeft gekozen"", zei Rob Jetten in het debat waar zowel coalitie als oppositie op zoek was naar de logica achter het beleid. Kees van der Staaij (SGP): ""Dit is niet meer de eerste golf, de Kamer is kritischer en wil weten waarom sommige maatregelen genomen worden.""Meerdere partijen vonden het onbegrijpelijk dat musea, theaters en bibliotheken de komende twee weken op slot moeten terwijl drukbezochte winkels open mogen blijven. Lilian Marijnissen (SP): ""We mogen nog wel naar de bouwmarkt, maar niet meer wandelen met familie of vrienden."" Kabinet past maatregelen niet aan, ondanks kritiek Dat musea opnieuw moeten inbinden stuit op onbegrip. Jesse Klaver (GroenLinks): ""Juist de culturele sector heeft maatregelen genomen met onder meer minder bezoekers."" Hij wilde weten welke afweging het kabinet heeft gemaakt om drukte in de winkels toe te staan, maar musea en vooral ook buurthuizen en bibliotheken te sluiten. Juist deze instellingen zouden moeten openblijven vanwege hun sociale en maatschappelijk functie. Volgens premier Mark Rutte is de sluiting nodig om reisbewegingen en contactmomenten te verminderen. Een goede uitleg waarom de reisbewegingen en contacten bij de grote winkelketens anders zouden zijn dan de bibliotheek, kon hij niet geven. Wel verzekerde hij dat uit de evaluaties zou blijken dat dit een goede maatregel zou zijn, maar wat de sluiting exact betekent voor het reproductiegetal kon niet worden gezegd. Aanvankelijk leek de premier niet van plan de bieb en de buurthuizen te ontzien, maar kwam er na vragen van Klaver toch op terug.","1"
"57","https://www.nu.nl/politiek/6088042/kamer-heeft-het-gehad-met-klm-piloten-middelvinger-naar-belastingbetaler.html","Tweede Kamerleden hebben geen goed woord over voor de KLM-piloten die de aanvullende voorwaarden niet willen tekenen om de staatssteun van 3,4 miljard euro aan goedkope leningen veilig te stellen. ""De toekomst van KLM staat op het spel en daarmee de toekomst van tienduizenden banen"", zei PvdA-Kamerlid Henk Nijboer dinsdag tijdens het Vragenuur. ""Met de houding van de piloten die alleen denken aan hun eigen voordeeltjes, hun eigen topsalarissen, maar het brede maatschappelijke belang uit het oog zijn verloren, komen we er niet"", aldus de PvdA'er. De piloten, die als enige groep werknemers binnen KLM niet akkoord zijn met de afspraken die het kabinet stelt als voorwaarde voor de steun, zijn volgens Nijboer ""volledig de weg kwijt."" De irritatie werd Kamerbreed gedeeld. ""80 procent van een topsalaris is nog altijd beter dan een WW-uitkering"", zei VVD'er Roald van der Linde. Farid Azarkan van DENK: ""Dit is een middelvinger naar de belastingbetalers."" Hoekstra: 'Maatregelen niet onderhandelbaar' Maandagavond maakte de FNV bekend in te stemmen met de voorwaarden die het kabinet stelt aan de overheidssteun. Minister Wopke Hoekstra (Financiën) wil dat de afspraken, die voor een belangrijk deel bestaan uit loonoffers, net zo lang gelden als de hulp van de staat. Dat is waarschijnlijk voor de komende vijf jaar. Van de acht vakbonden die betrokken zijn bij de gesprekken met de KLM-directie, heeft alleen pilotenbond VNV nog niet getekend. Van hen wordt juist de grootste bijdrage gevraagd aangezien deze groep werknemers het meest verdient. Volgens VNV en FNV is de eis van de looptijd er pas op het allerlaatste moment bijgehaald, terwijl er begin oktober al een akkoord was met de KLM-directie. Hoekstra weerspreekt dat. Sinds de zomer zette het kabinet al in dat de aangepaste arbeidsvoorwaarden ten minste zo lang duren als de overheidssteun. ""Dit pakket is niet onderhandelbaar"", herhaalde Hoekstra dinsdag in de Kamer.","1"
"58","https://www.nu.nl/politiek/6086878/kamer-hekelt-onduidelijkheid-over-hoelang-lockdown-precies-gaat-duren.html","In de Tweede Kamer heerst chagrijn over hoelang de huidige coronamaatregelen, zoals de sluiting van de horeca, nu precies gaan duren. Dinsdagavond liet het kabinet tot ieders verbazing weten dat de maatregelen tot in december kunnen duren. Partijen willen meer duidelijkheid en vooral betere communicatie, bleek woensdag in het coronadebat. ""Bijna tussen neus en lippen door werd een verlenging van de maatregelen aangekondigd"", zei D66-Kamerlid Steven van Weyenberg, die fractievoorzitter Rob Jetten verving omdat hij thuis zit vanwege een coronabesmetting. ""Als het klopt, dan wordt dat op een weinig meelevende manier verteld. Vooral voor al die mensen in de zorg en de horecaondernemers"", aldus Van Weyenberg. ""Een keiharde boodschap zonder perspectief"", oordeelde SP-leider Lilian Marijnissen. ""We hebben het er misschien wel over dat deze situatie nog maanden kan duren. Dat is desastreus voor de economie en het welzijn van mensen. En dan hebben we het nog niet eens over de zorg.""""Dit is een vaagheid die ik eerst niet zag bij het kabinet"", concludeerde SGP'er Kees van der Staaij. Volgens PvdA-leider Lodewijk Asscher wist het kabinet al dat de maatregelen langer dan vier weken zouden duren. ""Dit is geen eerlijke communicatie. Zo neem je de mensen niet mee."" Klaver: 'Kabinet heeft communicatie niet op orde' Twee weken terug kondigden minister Hugo de Jonge (Volksgezondheid) en premier Mark Rutte een gedeeltelijke lockdown voor vier weken aan. Dinsdag kwamen zij opeens terug op die periode en spraken ze van een verlenging tot in december. Dat leidde tot verwarring, vooral nadat staatssecretaris Mona Keijzer (Economische Zaken) nog diezelfde avond bij televisieprogramma Op1weersprak dat het ging om een definitieve verlenging van de maatregelen. esse Klaver (GroenLinks): ""Als een staatssecretaris bij een televisieprogramma zegt dat de verlenging van het pakket helemaal geen gelopen race is, dan heb je je communicatie niet op orde.""","1"
"59","https://www.nu.nl/politiek/6086417/alleen-vvd-staat-vierkant-achter-belastingkorting-voor-bedrijfsleven.html","De VVD lijkt de enige partij in de Tweede Kamer die met volle overtuiging de Baangerelateerde investeringskorting (BIK) verdedigt. Vrijwel de gehele oppositie ziet weinig in de belastingkorting voor bedrijven en coalitiepartijen D66, CDA en ChristenUnie hebben nog veel vragen en wensen. ""Ondernemers moeten alle zeilen bijzetten om het hoofd boven water te houden"", zei VVD-Kamerlid Helma Lodders maandag tijdens het debat over de belastingwetten voor volgend jaar. ""De BIK is het duwtje in de rug en voorkomt dat investeringen uitgesteld of heroverwogen worden."" Lodders hield een vurig pleidooi waarom de BIK een goede maatregel is. Sterker, ze verweet het sommige partijen dat zij de maatregel tot nu toe een cadeau voor werkgevers hadden genoemd.""Dat vind ik heftig. Stel je gaat als ondernemer kopje onder door iets waar je niets aan kunt doen. De overheid werpt je een reddingsboei toe en je krijgt te horen dat het een cadeautje is. Dat is gevaarlijk politiek spel"", aldus Lodders. De BIK is een tijdelijke maatregel die de investeringen moet aanjagen. Die zijn ver teruggelopen door de coronacrisis. Het kabinet trekt daarom voor 2021 en 2022 twee keer 2 miljard euro uit, 4 miljard in totaal dus. Werkgevers mogen 3 procent van hun investering verrekenen met hun personeelskosten. Aan de effectiviteit wordt alleen sterk getwijfeld door onder meer de Raad van State en het Centraal Planbureau (CPB). Het zou geen werkgelegenheid opleveren en de 'winst' is voor een deel te danken aan ondernemers die hun al geplande investeringen alleen maar verschuiven. 'Hoe zwakker het voorstel, hoe groter de woorden' De kritiek uit de Kamer kwam nu van veel kanten. PVV'er Tony van Dijck had het over een ""schijnmaatregel"". ""Niet effectief, het levert geen banen op en is onbeheersbaar."" De VVD kreeg dan ook veel kritiek vanuit de oppositie. ""Hoe zwakker het voorstel, hoe groter de woorden"", zei PvdA'er Henk Nijboer. De evenementenbranche wordt zwaar geraakt door de coronacrisis. Een korting van 3 procent op investeringen, als daar al geld voor is, is volgens Nijboer eerder ""een reddingsboei van beton"".","1"
"60","https://www.nu.nl/politiek/6084691/krol-stapt-uit-partij-voor-de-toekomst-na-ruzie-met-otten.html","Lijsttrekker Henk Krol stapt uit de Partij voor de Toekomst vanwege een ruzie met bestuursleden en oud-Forumleden Henk Otten en Jeroen de Vries. Dat meldt Krol zondag in een persbericht. Reden voor de onenigheid is het uit de partij zetten van penningmeester Pieter Bogaardt door Otten en De Vries, laat Krol weten.De voormalige 50PLUS-leider Krol is het oneens met het royement van Bogaardt en vroeg Otten de ontslagbrief in te trekken. Bestuursvoorzitter Otten zou hierop niet gereageerd hebben, schrijft Krol. Ook zou een medewerker van Krol zijn bedreigd door een van de senatoren, aldus de politicus in het persbericht. Krol: ""Er kan daarom maar één beslissing de juiste zijn, zeker nu een van mijn medewerkers ernstig door een van de senatoren is bedreigd."" Bogaardt negatief over ambities Otten Bogaardt zou zijn ontslagen door Otten nadat hij met AD zou hebben gesproken over ""interne partijzaken"". Aanleiding voor dit gesprek zou het nieuws zijn dat Otten voor de partij de Tweede Kamer in wil, schrijft AD.Hierop reageerden meerdere bestuursleden en met name Bogaardt afkeurend, aldus het dagblad. De Partij voor de Toekomst begon als samenwerking van Tweede Kamerleden Krol (oud-50PLUS-leider) en Femke Merel van Kooten (oud-Partij voor de Dieren-politicus). Eind juli voegden Eerste Kamerleden Otten en De Vries zich bij de partij. Krol werd lijsttrekker en Otten bestuursvoorzitter. Otten verliet Forum voor Democratie na een ruzie met partijleider Thierry Baudet, waarna De Vries hem volgde. Van Kooten vertrok na drie maanden uit de partij na een breuk met Krol, omdat Otten te veel aan de touwtjes zou trekken.","1"
"61","https://www.nu.nl/politiek/6084277/frustratie-in-kamer-om-trage-compensatie-toeslagenaffaire-grof-schandaal.html","Tweede Kamerleden zijn niet te spreken over de compensatieregeling voor gedupeerde ouders door de Belastingdienst. De hersteloperatie komt maar niet op gang, terwijl mensen al jaren in de financiële problemen zitten.""Kunnen mensen in december, normaal een gezellige maand, geen voorschot krijgen?"", vroeg SP'er Renske Leijten zich donderdag af tijdens een Kamerdebat over de compensatieregeling. Leijten wil dat mensen die recht hebben op compensatie, maar waarvan de hoogte nog niet is vastgesteld, in ieder geval een voorschot krijgen van minimaal 1.000 euro.De SP'er vindt het een ""grof schandaal"" dat zoveel mensen nog op hun geld moeten wachten. Leijten krijgt naar eigen zeggen dagelijks mailtjes en appjes van gedupeerde ouders en moet aanhoren hoe gezinnen kapot zijn gemaakt omdat de Belastingdienst al jaren geld invordert. ""Ik weet niet eens waar ik moet beginnen. Ik ben boos en gefrustreerd."" Omtzigt: 'In dit tempo doen we er honderd jaar over' De Belastingdienst heeft een afdeling opgericht die de compensatie van gedupeerde ouders moet regelen. De fiscus bestempelde naar schatting bijna 30.000 mensen onterecht als fraudeur. Deze mensen werden in sommige gevallen gesommeerd tienduizenden euro's aan verkregen kinderopvangtoeslag terug te betalen. Bij die afdeling werken sinds oktober 501 mensen, maar met de afhandeling wil het nog niet lukken. Dit jaar verwacht het kabinet tussen de driehonderd en zeshonderd gezinnen te helpen. ""In dit tempo doen we er honderd jaar over"", zei CDA-Kamerlid Pieter Omtzigt. Ook hij kon zijn frustratie nauwelijks onderdrukken. Staatssecretaris noemt vertraging vervelend Staatssecretaris Alexandra van Huffelen (Financiën), die is belast met dit dossier, beloofde een half jaar geleden nog dat er dit jaar vijfduizend mensen zouden worden geholpen. ""Het is natuurlijk ongelooflijk vervelend"", zei Van Huffelen daarover. ""Het duurt langer dan verwacht"", aldus de bewindsvrouw.","1"
"62","https://www.nu.nl/politiek/6083985/kamer-kraakt-kabinet-coronabeleid-heeft-gefaald-rutte-erkent-fouten.html","Dat het kabinet zich genoodzaakt ziet Nederland voor een tweede maal gedeeltelijk op slot te gooien, is volgens de Tweede Kamer voor een groot deel te wijten aan het coronabeleid van de afgelopen maanden. Premier Mark Rutte en minister Hugo de Jonge (Volksgezondheid) kregen woensdag in het Kamerdebat over de corona-aanpak de wind van voren. De minister-president erkent dat er fouten zijn gemaakt. ""Het kabinetsbeleid heeft gefaald"", is het stevige oordeel van de SP, PvdA en GroenLinks. PVV-leider Geert Wilders noemt het ""wrang en onacceptabel"" dat de zorg voor kankerpatiënten en hartpatiënten voor een tweede maal wordt uitgesteld. Ook de coalitiepartijen zijn kritisch. Terugkijkend vindt VVD'er Klaas Dijkhoff dat het kabinet twee weken geleden harder had moeten ingrijpen. Rob Jetten (D66) ziet dat het haperende testbeleid, het vastgelopen bron- en contactonderzoek en onduidelijkheid rond de maatregelen de afgelopen weken een belangrijke rol hebben gespeeld in het ontstaan van de tweede golf. Hij had verwacht dat Rutte en De Jonge daar op de persconferentie zelfkritischer over waren geweest. De premier erkende in het debat dat er fouten zijn gemaakt. ""Niet alles is goed gegaan."" Met de kennis van nu vindt Rutte dat het kabinet twee weken geleden steviger had moeten ingrijpen. Ook het beroep op de eigen verantwoordelijk had hij liever minder benadrukt. Daarnaast had ook de communicatie vanuit het kabinet beter gemoeten. ""Afgelopen twee maanden ben ik er onvoldoende in geslaagd het gedrag te beïnvloeden."" Rutte vindt ook dat er te veel onduidelijkheid is ontstaan over de maatregelen en de vele uitzonderingen die volgden. ""Dat gaan we beter doordenken."" Kabinet moet eerst naar zichzelf kijken' Premier Rutte benadrukte op de persconferentie dinsdag dat het gedrag van mensen door het niet naleven van de coronaregels heeft gezorgd voor een nieuwe opleving van het virus. Hoewel alle partijen in de Kamer het ermee eens zijn dat iedereen zich inderdaad aan de basisregels moet houden, vindt een deel dat het kabinet vooral naar zichzelf moet kijken","1"
"63","https://www.nu.nl/politiek/6082519/meerderheid-en-kritiek-voor-coronawet-zonder-beleid-is-dit-een-lege-huls.html","Nadat vorige week bekend werd dat de coalitiepartijen en GroenLinks, PvdA, 50Plus en SGP met een waslijst aan aanpassingen een akkoord bereikten over de coronawet, was het woensdag tijdens de wetsbehandeling geen verrassing dat de spoedwet op een meerderheid in de Tweede Kamer kan rekenen. Ondanks tevredenheid over de afgedwongen aanpassingen, klonk er ook kritiek. Kritiek op de rol van het kabinet, en in het bijzonder op minister Hugo de Jonge (Volksgezondheid). Duizenden, nee, tienduizend mails kregen de Kamerleden van bezorgde burgers sinds het kabinet voor de zomer de Tijdelijke wet maatregelen COVID-19 aankondigde, in de volksmond bekend als de coronawet of de spoedwet. Zorgen die meerdere partijen, maar ook staatsrechtgeleerden deelden. Om een einde te maken aan de lokale noodverordeningen, die buiten de volksvertegenwoordiging om zijn vastgesteld, moest er een landelijke wet komen. Het voorstel van het kabinet was echter van meet af aan omstreden. De coronawet zou de minister van Volksgezondheid verregaande bevoegdheden geven om buiten het parlement om nieuwe maatregelen af te kondigen. Dat terwijl de spoedwet er juist voor moest zorgen dat de Tweede Kamer het coronabeleid beter kon controleren. GroenLinks-leider Jesse Klaver waarschuwde in een interview met NU.nl begin september dat zijn partij niet kon instemmen met een wet die ""regeren per decreet"" mogelijk zou maken. Omdat de coalitie geen meerderheid in de senaat heeft, is ze afhankelijk van één of meerdere oppositiepartijen. Bovendien wil het kabinet breed draagvlak voor de coronawet die het ""nieuwe normaal"" juridisch afbakent. Derde versie heeft wijzigingen die nodig zijn' Coalitiepartijen en PvdA, GroenLinks, 50PLUS en SGP sleutelden daarom de afgelopen weken aan de wet en bereikten een akkoord.","1"
"64","https://www.nu.nl/politiek/6081803/weinig-begrip-van-regeringspartijen-voor-kerkdienst-staphorst-met-600-mensen.html","Regeringspartijen CDA, ChristenUnie en D66 hebben weinig begrip voor de kerkdiensten in het Overijsselse Staphorst, waarbij zondag zeshonderd mensen zonder mondkapje bij elkaar kwamen. Minister Ferd Grapperhaus (Justitie) zegt maandag in gesprek te zullen gaan met het Interkerkelijk Contact in Overheidszaken over de coronamaatregelen. Bij de Hersteld Hervormde Kerk in Staphorst vonden zondag drie kerkdiensten plaats, waar zeshonderd mensen aanwezig waren zonder mondkapje. Officieel overtreedt de kerk geen coronamaatregelen. Sinds dinsdag heeft de overheid de maximale groepsgrootte voor bijeenkomsten bijgesteld naar dertig, maar geloofsbijeenkomsten zijn uitgezonderd van de maatregel. Gert-Jan Segers van de ChristenUnie vindt dat de kerk in Staphorst ""niet het goede voorbeeld geeft, zoals andere kerken dat wel doen"". Volgens Segers lukt het andere kerken wel om verantwoordelijke kerkdiensten met minder mensen te houden. CDA-Kamerlid Chris van Dam benoemt ook dat de meeste kerken verstandig omgaan met de coronamaatregelen. ""Het is jammer dat dit kerkgenootschap niet dat voorbeeld geeft"", aldus Van Dam. ""Ook met de nodige beperkingen kan in deze moeilijke tijden recht gedaan worden aan het grondrecht van godsdienstvrijheid."" D66-leider Rob Jetten noemt de kerkbijeenkomst in Staphorst onbegrijpelijk. ""Laat minister Grapperhaus - verantwoordelijk voor kerkdiensten - zo snel mogelijk in Staphorst een indringend gesprek voeren"", aldus Jetten. Grapperhaus maandag in overleg met kerken Grapperhaus heeft vanwege de kritiek op de kerkdienst in Staphorst aangekondigd maandag in overleg te gaan met het Interkerkelijk Contact in Overheidszaken over de coronamaatregelen. ""De vrijheid van godsdienst is een groot goed, maar we moeten het samen doen"", aldus de justitieminister. De koepel GGD GHOR hoopt dat er geen uitzondering gemaakt zal worden voor de kerk betreffende de coronamaatregelen. ""Overal zijn duidelijke richtlijnen, of het nu een kerkdienst of een sportveld is, of op de werkvloer. Het is heel makkelijk: houd je aan de richtlijn"", aldus een woordvoerder van de GGD Ghor.","1"
"65","https://www.nu.nl/coronavirus/6079178/kamer-snoeihard-over-corona-aanpak-heb-het-idee-dat-er-wordt-gelogen.html","De Tweede Kamer is woedend over de corona-aanpak van het kabinet. Oppositiepartijen PVV, GroenLinks, SP en PvdA eisen dinsdag in het Kamerdebat opheldering over het tekort aan tests, de personeelstekorten bij de bron- en contactonderzoeken en de veranderde RIVM-mondkapjesrichtlijn voor de ouderenzorg. Volg hier het liveblog van het debat. ""Het kabinet maakt er een bende van"", aldus PVV-leider Geert Wilders. PvdA-leider Lodewijk Asscher: ""Het is chaos in het testbeleid."" ""Ik heb nu het idee dat er gelogen wordt"", was het snoeiharde oordeel van GroenLinks-leider Jesse Klaver. Klaver verwijst daarmee naar uitzendingen van Nieuwsuur waarin aan het licht kwam dat het RIVM de mondkapjesrichtlijn stilzwijgend heeft aangepast. Aan het begin van de coronacrisis heeft het ministerie van Volksgezondheid meerdere malen gezegd dat schaarste aan beschermingsmiddelen geen rol heeft gespeeld in het advies voor medewerkers in de ouderenzorg. Zij hoefden aanvankelijk bij ""vluchtig contact"" geen mondkapje te dragen. Eind augustus is dat advies aangepast en sindsdien wordt een mondmasker wél aangeraden. Ook Lilian Marijnissen (SP) eist duidelijkheid. Haar partij heeft in de afgelopen maanden herhaaldelijk om beschermingsmiddelen voor alle medewerkers in de zorg gevraagd. Als het RIVM en het kabinet de medewerkers niet op basis van schaarste hebben afgeraden mondmaskers te gebruiken, wil ze weten op basis van welk wetenschappelijk inzicht dat besluit dan wel is genomen. Dik-Faber: 'Testen, traceren en isoleren op losse schroeven' Meerdere partijen uitten ook harde kritiek op het testbeleid en het haperende bron- en contactonderzoek, terwijl het aantal positieve coronatests blijft toenemen. Carla Dik-Faber (ChristenUnie): ""Het testen, traceren en isoleren staat op losse schroeven."" Op dit moment is er een schreeuwend tekort aan testcapaciteit in de laboratoria en personeel om het bron- en contactonderzoek uit te voeren.","1"
"66","https://www.nu.nl/politiek/6077862/kritiek-op-belastingkorting-bedrijven-afscheidscadeau-voor-hans-de-boer.html","SP, GroenLinks en PvdA hebben flinke kritiek op een belastingkorting voor het bedrijfsleven van 2 miljard euro. Deze zogenoemde Baangerelateerde Investeringskorting (BIK) moet bedrijfsinvesteringen op peil houden, maar de oppositiepartijen willen het geld liever anders besteden. ""Wel 2 miljard euro uitgeven aan een investeringskorting, maar hogere zorgsalarissen kunnen niet?"", vroeg SP-leider Lilian Marijnissen zich hardop af. ""Eerst geld reserveren en de onderbouwing komt later wel. Bij de salarissen in de zorg is dat precies andersom"", zei Jesse Klaver van GroenLinks. Lodewijk Asscher (PvdA) wil weten of alternatieve plannen vanuit de oppositie bespreekbaar zijn als die hetzelfde effect hebben. De vragen waren gericht aan VVD-fractievoorzitter Klaas Dijkhoff, die de voorgenomen korting verdedigde. Volgens hem kunnen ondernemers door zo'n korting blijven investeren en wordt zo voorkomen dat de economie verzandt. ""Ondernemers hebben het zwaar. Als zij blijven investeren, dan krijgen we daar belastinginkomsten voor terug. Het houdt mensen aan het werk"", zei Dijkhoff. Het gaat om een 'crisisinstrument' en dit betekent dat de korting tijdelijk is. Bedrijven worden ermee gestimuleerd om ""ook in deze roerige tijden"" te blijven investeren in bijvoorbeeld machines, schrijft het kabinet. Deze kosten kunnen worden verrekend met de belasting op de salarissen van werknemers. Klaver ziet het als een succesvolle lobby van werkgeversorganisatie VNO-NCW. ""Het is een afscheidscadeau voor Hans de Boer"", zei hij over de inmiddels oud-werkgeversvoorman. Oppositie wil structurele loonsverhoging De oppositie vraagt al geruime tijd om een structurele loonsverhoging voor het zorgpersoneel. Tot nu toe moeten medewerkers in deze sector het doen met een bonus van 1.000 euro dit jaar en een van 500 euro een jaar later. Een loonsverhoging zit er niet in, liet het kabinet al weten. Een commissie onderzoekt waar de knelpunten in de zorg zitten en hoe die moeten worden opgelost.","1"
"67",NA,"De Raad van State, het belangrijkste adviesorgaan van de regering, is kritisch op het Nationaal Groeifonds zoals dat vorige week door ministers Wopke Hoekstra (Financiën) en Eric Wiebes (Economische Zaken) is gepresenteerd. Het parlement kan dit fonds niet goed controleren, maakt het adviesorgaan dinsdag bekend. Door het ontbreken van ""een wettelijke doelomschrijving"" moet er rekening mee worden gehouden dat er ""afbreuk wordt gedaan aan de controlefunctie van het parlement"", schrijft de Raad van State. Wiebes en Hoekstra benadrukten vorige week juist dat het parlement een stevige vinger aan de pols krijgt. Het fonds is bedoeld als investering in ""maatschappelijk rendement"" en moet uiteindelijk leiden tot een hoger nationaal inkomen. In de komende vijf jaar moet 20 miljard euro worden geïnvesteerd in onderzoek, innovatie en infrastructuur om de economie te stimuleren.""Het geld gaat niet rechtstreeks naar de schatkist"", zei Hoekstra bij de presentatie. Hij benadrukte dat desgevraagd dinsdag nogmaals. ""De insteek is juist om het parlement die controle wel te geven."" Politiek is ook bewust op afstand gezet Het parlement moet begrotingen goed- of afkeuren: het budgetrecht. De Tweede Kamer kan - in tegenstelling tot de senaat - ook wijzigingen voorstellen. Het Nationaal Groeifonds krijgt een eigen begroting die moet worden goedgekeurd door beide Kamers. Tegelijkertijd is de politiek in de plannen voor het investeringsfonds van Hoekstra en Wiebes bewust op afstand gezet. Een commissie van expertsvan buiten de politiek beslist voor een belangrijk deel welke projecten worden goedgekeurd en welke niet. In het verleden is namelijk gebleken dat dit soort overheidsfondsen hun doel voorbijschieten als politieke wensen de overhand krijgen. Dat erkent ook de Raad van State. Hoekstra zoekt balans tussen afstand en inspraak ""We hebben goed gekeken naar de balans"", zegt Hoekstra. ""De politiek moet erover kunnen gaan, zo hoort het ook, maar we plaatsen het parlement ook op afstand.""","1"
"68","https://www.nu.nl/politiek/6076687/gemengde-reacties-op-moria-deal-waarom-verwacht-de-vvd-complimenten.html","De deal over de opvang van honderd mensen uit het afgebrande kamp Moria is donderdag in de Tweede Kamer met gemengde reacties ontvangen. Volgens de linkse oppositiepartijen gaat de deal niet ver genoeg, terwijl de PVV juist vindt dat het kabinet is gezwicht. Van de coalitiepartijen is met name de VVD erg content, terwijl D66 en ChristenUnie niet enthousiast zijn. ""We staan niet te juichen"", aldus Joël Voordewind (CU). Eerder op de dag bereikten VVD, CDA, D66 en ChristenUnie een akkoord over de acute opvang van honderd migranten uit het afgebrande opvangkamp Moria op het Griekse eiland Lesbos. De partijen spraken onder meer af dat Nederland bereid is vijftig alleenstaande kinderen onder de veertien jaar en vijftig ""kwetsbare"" mensen over te nemen van de Grieken.De stap is een kleine breuk met het kabinetsbeleid dat er tot aan donderdagmiddag op gericht was om geen enkele asielzoeker op te nemen. De kwestie is al langer een splijtzwam in de coalitie waar VVD en CDA tegenover D66 en ChristenUnie staan. Dat Nederland de stap zet de Grieken nu wel te helpen, zien D66 en ChristenUnie als een begin. ""Het is een stapje vooruit, maar zeker geen reuzenstap"", aldus D66. ChristenUnie: ""Natuurlijk hadden we meer gewild."" Oppositie fel op deal: 'Koehandel met vluchtelingen'De twee partijen kregen forse kritiek van onder meer SP, GroenLinks, PvdA en DENK. Toen het debat eerder op de dag vanwege het spoedoverleg van de coalitie met een paar uur werd uitgesteld, had Kamerlid Attje Kuiken de hoop dat er een ""groots gebaar"" zou komen. ""Het werd een uitruil van de ene groep kwetsbare vluchtelingen voor de andere groep kwetsbare vluchtelingen"", aldus Kuiken. Het grootste bezwaar van de linkse partijen richt zich erop dat er weliswaar honderd kwetsbare asielzoekers worden opgehaald, maar dat dat aantal wordt afgetrokken van de al verplichte vijfhonderd kwetsbare vluchtelingen die Nederland volgend jaar opneemt.","1"
"69","https://www.nu.nl/coronavirus/6075543/groenlinks-leider-klaver-keert-zich-tegen-coronawet.html","GroenLinks zal niet instemmen met de Tijdelijke wet maatregelen COVID-19, beter bekend als de coronawet of coronaspoedwet. Volgens GroenLinks-leider Jesse Klaver zet de wet de Tweede Kamer buitenspel en geeft die ministers Hugo de Jonge (Volksgezondheid) en Ferd Grapperhaus (Justitie en Veiligheid) de macht om zonder goedkeuring van de volksvertegenwoordiging vrijheden verregaand in te perken. ""Deze wet maakt het voor het kabinet mogelijk om per decreet te regeren. Zoals de wet er nu ligt, zal GroenLinks tegenstemmen"", zegt Klaver tegen NU.nl. ""Als volksvertegenwoordiging mogen we dit niet laten gebeuren."" Op dit moment zijn de coronaregels vastgelegd in lokale noodverordeningen, maar critici wijzen erop dat de noodmaatregelen niet voor een langere periode bedoeld zijn. Daarnaast kondigen de voorzitters van de veiligheidsregio's de verordeningen af en daardoor ontbreekt de democratische controle van gemeenteraden en het parlement. Het kabinet komt daarom met een wetsvoorstel dat de coronaregels wettelijk moet verankeren. Omdat de coalitiepartijen geen meerderheid hebben in de Tweede en Eerste Kamer, is steun van de oppositie nodig. Die is nog niet overtuigd. Maar onder anderen ook juristen en demonstranten hebben kritiek op dat voorstel. Afgelopen vrijdag stond opnieuw een gemêleerd gezelschap op het Malieveld te demonstreren tegen de coronaspoedwet. Naast complotdenkers die Kamerlid Pieter Omtzigt belaagden, zag Klaver ook demonstranten die zich oprecht zorgen maken over de macht die het kabinet met de coronawet krijgt. ""Over de viruswaanzinnigen heb ik eigenlijk niet veel goeds te zeggen, omdat ik vind dat ze misinformatie verspreiden en dat is gevaarlijk. Maar de meeste mensen die zich tegen de spoedwet keren, zijn geen viruswaanzinnigen. Zij zijn weldenkende burgers die niet willen dat een minister zoveel macht krijgt zonder controle van de volksvertegenwoordiging.""","1"
"70","https://www.nu.nl/politiek/6074830/kritiek-van-oppositie-op-grapperhaus-zwelt-aan-in-aanloop-naar-coronadebat.html","De kritiek op minister van Justitie en Veiligheid Ferd Grapperhaus klinkt steeds luider in aanloop naar het debat dat woensdagmiddag om 15.45 uur begint. De bewindsman wordt opnieuw geconfronteerd met foto's van zijn bruiloft waarop hij en zijn gasten zich niet houden aan de coronamaatregelen. ""Op de foto's lijkt nóg duidelijker dan we al wisten dat de 1,5 meter niet is nageleefd"", zegt SP-leider Lilian Marijnissen. ""Dat is niet even een moment per ongeluk te dicht bij elkaar, zoals de verklaring was. Niet anderen houden zich niet aan de regels. Hij loopt zelf handen de schudden"", aldus de SP'er. Volgens Marijnissen brengt Grapperhaus boa's en agenten in een lastige positie en ondermijnt hij het draagvlak van zijn eigen beleid. Ook voor GroenLinks-leider Jesse Klaver is de situatie anders dan toen vrijdag voor het eerst foto's naar buiten kwamen van Grapperhaus' feest. ""Een vergissing maken en even te dicht bij een ander staan, kan ons allemaal overkomen. Maar handen schudden, dat doe je gewoon niet. Zeker niet als minister van Justitie. Het was de eerste afspraak die we in maart met zijn allen maakten"", aldus Klaver. PvdA-leider Lodewijk Asscher trekt het voorval breder dan enkel de minister van Justitie en Veiligheid. ""Het is duidelijk dat er een probleem is met het gezag en de geloofwaardigheid van het kabinet. Boa's en de politie merken dat op straat"", laat de sociaaldemocraat weten. Hij wil van het kabinet weten hoe het gezag kan worden hersteld. FVD-leider Thierry Baudet vindt dat er door de misser van de minister geen coronaboetes meer uitgedeeld moeten worden. ""Nu moet Grapperhaus alle strafzaken tegen corona-overtreders schrappen"", laat Baudet weten. Coalitiepartijen houden zich vooralsnog stil in aanloop naar het debat. Rutte stond vorige week nog achter Grapperhaus Vorige week werden door Shownieuws enkele foto's van de bruiloft van Grapperhaus naar buiten gebracht","1"
"71","https://www.nu.nl/politiek/6072408/arib-doet-aangifte-tegen-belagers-omtzigt-rutte-noemt-voorval-onacceptabel.html","Kamervoorzitter Khadija Arib heeft aangifte gedaan tegen de demonstranten die donderdag CDA-Kamerlid Pieter Omtzigt achtervolgden en bedreigden na een uit de hand gelopen protest tegencoronamaatregelen. Dat bevestigt Arib na berichtgeving van Trouw. Premier Mark Rutte spreekt van ""onacceptabel"" gedrag en noemt de demonstranten ""onbeschoft en onopgevoed"". Donderdag liep het protest tegen de coronamaatregelen van het kabinet uit de hand. Tientallen demonstranten keerden zich voor de deur van de Tweede Kamer tegen de politie. Daarbij raakte een agent gewond. Omtzigt werd na het protest opgewacht door tientallen betogers, waarna hij werd belaagd terwijl hij over het Binnenhof liep. Ook werd hij door een enkeling met de dood bedreigd. Arib spreekt van een absolute schande en noemt het gedrag van de demonstranten ""onbeschoft en onacceptabel"", schrijft Trouw. Het feit dat hij door onbekenden is aangeraakt, ligt tijdens de coronacrisis extra gevoelig, maar is volgens Arib normaliter al ongepast. Premier Rutte noemt wat Omtzigt is overkomen ""onacceptabel"". Hij vindt dat zij door het belagen van de politie en politici onbeschoft en onopgevoed gedrag etaleren. ""Iedereen heeft in in dit land het volste recht om politici te bekritiseren, maar je blijft met je poten van politici af."" De Kamervoorzitter vindt dat volksvertegenwoordigers in Nederland makkelijker aan te spreken zijn dan hun collega's in andere landen. Maar door gevoelige kwesties, zoals de commotie rondom de veevoermaatregel, zijn Kamerleden volgens haar onder druk komen te staan. Vorige week maakten boeren plannen om Kamerleden thuis te bezoeken om ze te confronteren met de stikstofplannen van het kabinet. ""Dit loopt wel een beetje uit de hand"", aldus Arib.","1"
"72","https://www.nu.nl/politiek/6071964/coalitie-stemt-alsnog-tegen-structurele-loonsverhoging-voor-zorgpersoneel.html","Medewerkers in de zorg krijgen geen structurele loonsverhoging. Coalitiepartijen VVD, CDA, D66 en CU sloten zich woensdag in het Kamerdebat aan bij het kabinetsstandpunt dat de lonen al stijgen en dat een stijging op dit moment te duur is. Nadat de vier coalitiepartijen vorige week waren weggelopen van een stemming over dit onderwerp, stemden zij woensdag alsnog niet in met de wens van de oppositie om de beloning in de zorg te verbeteren. Wel vraagt de coalitie het kabinet te onderzoeken of er ruimte is om de arbeidsvoorwaarden te verbeteren. Opnieuw stond de oppositie tegenover de coalitie in de hoop slechts één Kamerlid van de coalitiepartijen ervan te overtuigen om in te stemmen met het voorstel. ""U kunt vandaag geschiedenis schrijven"", zei PVV-leider Geert Wilders in de richting van de parlementariërs van de VVD, CDA, D66 en CU. Sinds de coalitie geen meerderheid meer in de Kamer heeft, staakten de stemmingen meerdere malen: de oppositie is met 75 zetels voor, de coalitie met 75 zetels tegen. Onder aanvoering van de PVV, GroenLinks, SP en de PvdA probeerde de oppositie het woensdag opnieuw. Dit keer stemden 69 Kamerleden tegen en 68 voor. ""We hebben het de mensen in de zorg beloofd om het niet te laten bij een applaus"", zei Jesse Klaver."" Lilian Marijnissen (SP): ""Er is geen geld voor salarisverhogingen, maar wel voor de verlaging van de winstbelasting voor grote bedrijven."" Wilders: ""Deze coalitie moet zich kapot schamen."" Maar hoewel de regeringspartijen het erover eens zijn dat de zorg een salarisverhoging verdient, blijven zij tegen het voorstel van de oppositie. De partijen sluiten zich aan bij het standpunt van het kabinet dat dinsdag nog een keer in een brief aan de Kamer werd verduidelijkt: de salarissen in de zorg stijgen al en een extra salarisverhoging daarbovenop in tijden van economische krimp als gevolg van de coronacrisis ziet het kabinet niet zitten.","1"
"73","https://www.nu.nl/politiek/6070319/kamer-verbaasd-over-quarantaineplicht-kritiek-op-gebrekkige-communicatie.html","De Tweede Kamer heeft met verbazing gereageerd op het optreden van het kabinet nadat in de afgelopen weken het aantal besmettingen met het coronavirus is toegenomen. Woensdag in het Kamerdebat klonk er kritiek op de aangekondigde quarantaineplicht en de onduidelijke communicatie vanuit het kabinet. Ook zijn er zorgen over slechte ventilatie op scholen. Laksheid, afwachten en chaos kunnen we ons niet permitteren. Het kabinet moet aan de slag"", is de kritische oproep van PvdA-leider Lodewijk Asscher aan premier Mark Rutte en minister Hugo de Jonge (Volksgezondheid). Hij is niet de enige die kritiek heeft op het optreden van het kabinet in de afgelopen weken waarin het aantal besmettingen toenam.Brede kritiek op 'gebrekkige' communicatie Er is brede onvrede over de gebrekkige crisiscommunicatie die ervoor zou zorgen dat onduidelijk is wat precies van de burgers verwacht wordt. GroenLinks-leider Jesse Klaver: ""Het is de afgelopen zomer stil geweest. We vragen de mensen om hun gedrag te veranderen. Dat betekent dat we vaker moeten worden bijgepraat."" Ook de VVD eist meer. Met name de uitleg over het nut van maatregelen ""mag een paar tandjes bij geschakeld worden"", vindt Kamerlid Hayke Veldman.DENK-leider Farid Azarkan vindt dat het kabinet in de afgelopen weken te afwezig is geweest en daarmee ""een deel van de ellende over zichzelf heeft afgeroepen"". Hij pleit voor een terugkeer van de wekelijkse coronapersconferentie. Asscher merkt op dat premier Rutte vorige week tijdens de persconferentie nog weinig zag in dwingende maatregelen en zei zichzelf niet als een ""dictator"" te zien, maar een dag voor het coronadebat met een quarantaineplicht kwam. Onnavolgbaar, vindt de PvdA'er. 'Quarantaineplicht is een paniekmaatregel' Minister De Jonge kondigde dinsdag aan thuisquarantaine verplicht te stellen voor mensen die in nauw contact zijn geweest met een coronapatiënt. Er zal gecontroleerd worden, maar het is nog onbekend hoe.","1"
"74","https://www.nu.nl/politiek/6063025/kabinet-past-coronaspoedwet-aan-na-kritiek-vanuit-kamer-app-sneuvelt.html","Het kabinet past de aangekondigde coronaspoedwet aan na kritiek erop vanuit de Tweede Kamer. Dat bevestigen Haagse bronnen dinsdagavond in gesprek met onder meer de NOS, NRC en het AD. Volgens de bronnen zal de corona-app helemaal uit de wet gehaald worden. Ook de mogelijkheid voor politieagenten om bij mensen thuis in te grijpen, zou straks niet meer in de wet terug te vinden zijn. De noodwet moet alle nu geldende tijdelijke coronamaatregelen verankeren in een wet. De regels die in deze wet terechtkomen, zijn in de afgelopen weken in het parlement behandeld. De spoedwet zou eigenlijk op 1 juli al in werking treden, maar het lukte het kabinet niet om de wet op tijd af te krijgen. Volgens minister Hugo de Jonge (Volksgezondheid) vergde ""een zorgvuldige behandeling in de Tweede en Eerste Kamer tijd en aandacht"". Kritiek vanuit verschillende hoeken Behalve vanuit de Tweede Kamer kwam er ook vanuit andere hoeken kritiek op de wet. Zo was er volgens de Raad van State geen democratische controle op en voorzag de Nationale ombudsman Reinier van Zutphen ""verstrekkende gevolgen"". Ook de Raad voor de rechtspraak en het College voor de Rechten van de Mens verwachtten problemen. De verwachting is volgens de diverse media dat het kabinet vrijdag een besluit neemt over de aangepaste versie van de coronaspoedwet.","1"
"75","https://www.nu.nl/politiek/6062212/d66-kamerlid-de-groot-doet-aangifte-tegen-boeren-om-doodsverwensingen.html","D66-Kamerlid Tjeerd de Groot heeft aangifte gedaan tegen boeren die hem met de dood hebben bedreigd op een besloten Facebook-groep van Farmers Defence Force (FDF). De Groot heeft enkele verwensingen ingezien en die doorgestuurd naar de politie, zegt hij vrijdag tegen NU.nl. ""Hier krijg je buikpijn van"", aldus De Groot. De D66'er krijgt wel vaker verwensingen naar zijn hoofd geslingerd vanwege de partijstandpunten over de sector, maar bij doodsbedreigingen trekt hij een streep. Enkele opmerkingen zijn door het Reformatorisch Dagblad ingezien. ""Dit ongedierte moet je uitroeien, en voor deze wolf in schaapskleren is geen afschotvergunning nodig, gewoon een propje lood geven"", citeert de krant een Facebook-bericht op de FDF-pagina. Er worden meer van dat soort opmerkingen in de Facebook-groep met ruim 50.000 leden gemaakt. ""Mag ik hem afschieten!"", schrijft iemand anders. En: ""Preventief ruimen die vuile Judas."" Rutte: 'Iemand die politici bedreigt is geen gesprekspartner'FDF zat begin dit jaar nog met premier Mark Rutte en minister Carola Schouten (Landbouw) om tafel om over stikstofmaatregelen te praten. Rutte liet vrijdag tijdens zijn wekelijkse persconferentie weten dat hij deze specifieke online groepen niet kent en wilde daarom niet zeggen of zo'n overleg in de toekomst nog wel gepast zou zijn. ""Iemand die politici bedreigt, is geen gesprekspartner"", zei Rutte in algemene zin. De Groot haalde zich onder meer de woede van boeren op de hals toen hij in september vorig jaar pleitte de veestapel te halveren om zo de stikstofuitstoot te verlagen. De landbouwsector is verantwoordelijk voor verreweg de meeste stikstofuitstoot in Nederland. De rechter besloot vorig jaar dat Nederland de natuur beter moet beschermen tegen stikstofuitstoot en -neerslag.","1"
"76","https://www.nu.nl/politiek/6058905/arib-noemt-sluipmoordenaar-opmerking-van-baudet-trieste-vertoning.html","Tweede Kamervoorzitter Khadija Arib is donderdagmiddag tijdens een debat over stikstof in aanvaring gekomen met FVD-leider Thierry Baudet. Arib, en in haar gevolg de hele Kamer, vielen over de woordkeuze van Baudet richting minister Carola Schouten (Landbouw). ""Daar zit ze, de sluipmoordenaar van de agrarische sector"", begon Baudet zijn bijdrage terwijl hij naar Schouten keek. Daarop onderbrak Arib hem. ""Je kunt het inhoudelijk niet eens zijn, maar iemand voor sluipmoordenaar uitmaken, vind ik echt niet kunnen."" De Kamervoorzitter vroeg Baudet tevergeefs meerdere malen zijn woorden terug te nemen. Ze noemde de typering van ""sluipmoordenaar"" richting Schouten ""stuitend"" en ""schofferend naar het parlement en naar de minister"". Helemaal aan het einde van Baudets betoog concludeerde Arib: ""Ik vond het een trieste vertoning."" Baudet verweerde zich door te stellen dat hij het stikstofbeleid niet vindt kunnen. ""Er wordt een sluipmoord ondernomen op onze agrarische sector"", aldus de FVD'er, die het als zijn plicht ziet om beleidsmakers hiervoor verantwoordelijk te houden.Het is volgens hem de taak van volksvertegenwoordigers om ""op het scherpst van de snede beleid te bekritiseren en alternatieven voor te stellen."" 'Een kind dat om aandacht schreeuwt niet belonen' Ook Kamerleden bemoeiden zich ermee. ""Deze aantijging kan echt niet"", zei CDA-Kamerlid Jaco Geurts. Roelof Bisschop (SGP) noemde het een ""buitenproportionele vergelijking"" en vroeg om ""enige hoffelijkheid"". PvdA'er William Moorlag vroeg om een korte pauze zodat hij met zijn collega's kon overleggen. Hij kreeg brede steun, behalve van de SP. ""Een kind dat voortdurend om aandacht schreeuwt, moet je niet belonen met aandacht"", vond Frank Futselaar. Tot een schorsing kwam het niet. Baudet nam zijn woorden niet terug, maar wilde wel zijn woorden herformuleren. ""Er wordt een sluipmoord uitgevoerd op onze agrarische sector en de mensen die dat beleid uitvoeren zijn daarvoor verantwoordelijk."" Het debat werd daarmee vervolgd zonder onderbreking.","1"
"77","https://www.nu.nl/coronavirus/6058166/ook-raad-voor-de-rechtspraak-kritisch-op-spoedwet-corona.html","De verschillende coronamaatregelen die het kabinet in een tijdelijke spoedwet wil gieten, raken de grondrechten van burgers, zoals het recht op privacy, de vrijheid van demonstratie en de godsdienstvrijheid. Het is onduidelijk wat de gevolgen daarvan zijn voor burgers, schrijft de Raad voor de rechtspraak maandag. Het kabinet moet duidelijker over de gevolgen zijn, vindt de Raad. ""Vooral omdat nu nog onduidelijk is hoelang de mogelijke inbreuk op deze grondrechten gaat duren."" Er is begrip voor de snelheid waarmee het kabinet per 1 juli de noodverordeningen door de spoedwet moet vervangen, maar zorgvuldigheid is volgens de Raad geboden. Veel onderdelen in de wet zijn ruim geformuleerd. Logisch vanuit het oogpunt van flexibiliteit, maar lastig als je kijkt naar rechtszekerheid. ""Het moet voor burgers helder zijn wat de regels zijn waar ze zich aan moeten houden"", schrijft de Raad daarover. ""Ook voor handhavers en rechters is het belangrijk dat bepalingen helder zijn, omdat anders het risico bestaat op ongelijke toepassing en daarmee rechtsongelijkheid."" Er zijn verder zorgen over kwetsbare groepen in de samenleving, zoals slechtzienden en mensen met een verstandelijke beperking. ""Die groepen kunnen extra moeite hebben met het naleven van deze wet"", aldus de Raad. Ook de positie van jongeren verdient extra aandacht bij de uitwerking van de spoedwet. RvS: Noodverordeningen perken grondrechten te veel in Het kabinet moet de wet nog behandelen in het parlement, maar er klinkt al vanuit alle kanten kritiek. De Raad van State (RvS), het belangrijkste adviesorgaan van het kabinet, oordeelde dat de nu nog geldende noodverordeningen de grondrechten te veel inperken. ""Naarmate deze situatie langer duurt, neemt de juridische houdbaarheid van de noodverordeningen af"", schreef de RvS. Het adviesorgaan moet nog worden geraadpleegd. Wim Voermans, hoogleraar staatsrecht aan de Universiteit Leiden, schreef eerder op zijn blog dat de spoedwet zoals die er nu ligt burgers afhankelijk maakt van ministersdecreten.","1"
"78","https://www.nu.nl/politiek/6057175/afhandeling-toeslagenaffaire-voor-veel-kamerleden-onvoldoende-en-doolhof.html","De wet die gedupeerde ouders in de toeslagenaffaire bij de Belastingdienst moet compenseren, is voor veel Kamerleden nog verre van af. Veel partijen vrezen voor nog meer onduidelijkheid en willen verbeteringen zien, bleek woensdagavond tijdens een debat met staatssecretaris Alexandra van Huffelen (Financiën). Wat hebben we een doolhof opgetuigd. Heeft dat nog te maken met de menselijke maat waarnaar we op zoek zijn?"", vroeg DENK-Kamerlid Farid Azarkan zich af. Hij somde elf commissies, organisaties en panels op die op de een of andere manier allemaal door de overheid bij de toeslagenaffaire zijn betrokken. CDA'er Pieter Omtzigt: ""Als ik al moeite heb een wet te begrijpen - en ik doe dit werk al zeventien jaar - dan kan ik me voorstellen dat ouders het ook niet begrijpen."" Bart Snels (GroenLinks) waarschuwde voor een ""bureaucratisch moeras"". Van Huffelen liet al direct bij aanvang van het debat weten dat er zoveel vragen over de wet waren binnengekomen, dat ze het gesprek met de Kamer volgende week wil afronden. ""Zorgvuldigheid boven snelheid"", zei Van Huffelen. Daarbij beloofde ze dat de eventuele vertraging van de wetsbehandeling geen invloed zou hebben op de compensatie van de gedupeerde ouders. De eerste betalingen staan gepland in juli, waarbij de hardst getroffenen als eerst aan de beurt komen. Onduidelijkheid over vangnet in 'schrijnende situatie' Renske Leijten (SP) dreigde tegen de wet te stemmen als die op een aantal punten niet wordt gewijzigd. De Belastingdienst zou wat Leijten betreft de gedupeerden heel anders moeten benaderen. ""Ik wil dat de Belastingdienst zegt: 'Beste ouders, kom met ons praten, vertel ons uw verhaal.' In plaats van dat de Belastingdienst nu oordeelt en de ouders daar bezwaar tegen kunnen maken."" Ook PvdA-Kamerlid Henk Nijboer zal niet zomaar instemmen. ""Ik steun een aantal elementen, maar tegelijkertijd zie ik een kluwen aan procedures en ben ik bang dat mensen daar toch weer in verdwalen.""","1"
"79","https://www.nu.nl/politiek/6055156/kamerleden-bekritiseren-optreden-halsema-bij-protest-tegen-racisme.html","Meerdere leden van de Tweede Kamer hebben met onbegrip gereageerd op het protest tegen racisme en politiegeweld op de Dam maandag. De politici van vooral rechtse partijen bekritiseren de beslissing van burgemeester Femke Halsema (GroenLinks) om het protest niet te beëindigen toen duidelijk werd dat 1,5 meter afstand bewaren op veel momenten niet mogelijk bleek. ""Hoe rechtvaardig je reden om te demonstreren ook is - en de strijd tegen racisme ís een rechtvaardige - het is nooit gerechtvaardigd om met jouw gedrag tijdens die demonstratie het leven van anderen in gevaar te brengen!"", reageert ChristenUnie-partijleider Gert-Jan Segers op Twitter. Geert Wilders van de PVV noemt het oneerlijk dat horecaondernemers risico lopen op een boete van duizenden euro's, terwijl demonstranten geen 1,5 meter afstand hoeven te houden. Wilders heeft aangegeven vragen te gaan stellen. Volgens de politicus zal het Kamerdebat over de corona-aanpak van aanstaande donderdag nu vooral over het protest op de Dam gaan. ""Ik steun de strijd voor vrijheid en gelijkwaardigheid, maar deze beelden in coronatijd vind ik echt niet deugen. Maximeer het aantal deelnemers, houd afstand. En handhaaf als het niet goed gaat"", zegt Tweede Kamerlid Dilan Yesilgöz (VVD). ""Zo veel mensen zo dicht bij elkaar: dat moet je nu absoluut niet willen. Demonstreren is een belangrijk grondrecht, maar houd je verstand erbij"", zegt CDA-kamerlid Chris van Dam. ""Veiligheid is ook gezondheid: welke afspraken heeft burgemeester Halsema op voorhand met de organisatoren gemaakt?"", vraagt hij, zich af. Volgens fractievoorzitter Rob Jetten van D66 is demonstreren een grondrecht. ""Maar belangrijk zijn ook de gezondheid en veiligheid van mensen. Het is ieders verantwoordelijkheid zich bij een demonstratie aan de coronaregels te houden. Als dat massaal niet gebeurt, moet de overheid ingrijpen"", zo schrijft Jetten in een tweet.","1"
"80","https://www.nu.nl/coronavirus/6054358/kritiek-in-kamer-op-strengere-regels-rond-zzp-hulp-kabinet-houdt-poot-stijf.html","Een groot deel van de Tweede Kamer is kritisch op de strengere regels rond de hulp voor zelfstandigen zonder personeel (zzp'ers). Het kabinet is niet van plan iets aan te passen, bleek donderdag tijdens het debat over het tweede noodpakket in de Tweede Kamer. Zzp'ers kunnen per 1 juni, net als in het eerste noodpakket, nog steeds een beroep doen op een bijstandsvoorziening als de omzet door de coronacrisis daalt, maar bij de berekening van de hoogte wordt nu wel naar het inkomen van de partner gekeken, de zogenaamde partnertoets. ""Dit gaat veel zzp'ers in de problemen brengen"", zei SP-leider Lilian Marijnissen. ""Wij maken ons daar veel zorgen over"". PVV-leider Geert Wilders: ""Zzp'ers zakken helemaal door het ijs.""Jesse Klaver van GroenLinks begrijpt niet waarom het kabinet ervoor kiest om multinationals giften te geven in plaats van leningen. Dat geld kan ook naar de zelfstandigen, vindt Klaver. ""We moeten een extra stap zetten voor de zzp'ers en dat gebeurt niet. Dat vind ik jammer"", aldus Klaver. Ook coalitiepartij D66 wil dat het kabinet nog een keer een blik werpt op de partnertoets. ""Is er geen tussenvorm mogelijk? Bijvoorbeeld dat de helft van het inkomen meetelt?"", vroeg Steven van Weyenberg zich af. CDA'er Pieter Heerma concludeerde dat zzp'ers net als flexwerkers ""de stootkussens van de conjunctuur"" zijn. ""Zij vangen de eerste klappen op"", zei Heerma, die verder geen inhoudelijk oordeel gaf over de zzp-regeling (Tozo). Kabinet gaat maatregel niet aanpassen Alleen de VVD vindt de versobering te verdedigen. ""Je hoeft niet eerst je spaargeld, pensioen of hypotheek op te eten"", zei Kamerlid Thierry Aartsen. Ook kunnen zzp'ers uitstel van het betalen van de hypotheek aanvragen en zijn er gunstige leenvoorwaarden voor deze groep. ""We moeten van iedereen wederkerigheid vragen."" Minister Wouter Koolmees (Sociale Zaken) liet weten de regeling niet aan te passen. Hij wees er net als Aartsen op welke versoepelingen er allemaal nog wel zijn.","1"
"81","https://www.nu.nl/politiek/6051278/bijleveld-snapt-irritatie-over-hawija-en-belooft-opnieuw-beterschap.html","Dat de Tweede Kamer opnieuw geconfronteerd wordt met nieuwe informatie over het Nederlands bombardement op de Iraakse stad Hawija is ook minister Ank Bijleveld (Defensie) een doorn in het oog, maar aan haar ligt het niet. Dat er steeds nieuwe feiten via media boven tafel komen ligt volgens de minister aan de Amerikanen. ""Ik baal hier ook van."" ""We zitten in hetzelfde schuitje"", hield zij de Kamer voor. Dat ziet een deel van de Kamer anders. ""Ik denk niet dat de minister begrijpt waar het om gaat"", zei Sadet Karabulut (SP). ""De Kamer vraagt om transparantie, de minister weigert dat."" Bram Van Ojik (GroenLinks): ""U bent de minister, u gaat over dit beleid."" De Tweede Kamer debatteerde donderdag voor alweer de vierde keer met minister Bijleveld over het Nederlands bombardement op de Iraakse stad Hawija waarbij zeventig burgerslachtoffers vielen. In het vorige debat doorstond de minister ternauwernood een motie van wantrouwen en beloofde beterschap. Haar departement zou transparanter te werk gaan, maar een deel van de kamer ziet geen verbetering. Van Ojik (GroenLinks). ""Het is te weinig, te laat en het gaat met overduidelijke tegenzin."" Een nieuwe motie van wantrouwen haalde donderdag wederom geen meerderheid. Kamer opnieuw geïrriteerd over nieuwe onthullingen via media Dit keer is de directe aanleiding voor het debat de erkenning van de defensieminister dat zij de Kamer onvolledig heeft geïnformeerd. Waar niet alleen zij, maar ook premier Mark Rutte, herhaaldelijk volhielden dat er niet over zeventig burgerdoden gesproken kon worden, schreef Bijleveld in maart aan de Kamer dat de Amerikanen in de statistieken wel degelijk zijn uitgegaan van dat aantal slachtoffers als gevolg van de Nederlandse luchtaanval. Een maand na publicatie van de Kamerbrief kwamen NOS en NRC met opnieuw onthullingen over Hawija.","1"
"82","https://www.nu.nl/coronavirus/6049779/zorgen-in-kamer-over-versoepeling-wat-is-de-strategie.html","Hoewel een meerderheid van de Tweede Kamer de routekaart met versoepelingen steunt, klinkt er ook kritiek. Is het niet verstandiger om nog even vol te houden? Aan de hand van welke criteria wordt bepaald of Nederland verder van het slot is of juist weer in een lockdown moet? En wat is precies de strategie van het kabinet: indammen of het coronavirus laten rondgaan? ""Ik ben nog niet zonder vrees"", zei Gert-Jan Segers (CU) donderdag in het Kamerdebat over de aanpak van de coronacrisis. GroenLinks-leider Jesse Klaver: ""Waarom niet even nog een of twee weken wachten?"" Premier Mark Rutte en minister Hugo de Jonge (Volksgezondheid) presenteerden woensdag een stappenplan waarin wordt geschetst hoe de coronamaatregelen er de komende tijd zullen uitzien. Waar het kabinet normaal gesproken om de drie weken afweegt of de maatregelen verscherpt of versoepeld moeten worden, kwam premier Rutte woensdag eerder dan verwacht met een vooruitzicht op hoe Nederland langzaamaan van het slot af gaat. Het kabinet heeft altijd volgehouden dat versoepeling alleen mogelijk is als de zorg dat aankan, de besmettingsgraad op een veilig niveau zit en het bron- en contactonderzoek weer kan worden opgestart. Zorgen over besmettingsgraad Meerdere partijen zijn bezorgd over wat de versoepelingen met de besmettingsgraad zullen doen. De besmettingsgraad duidt aan hoeveel personen een coronapatiënt gemiddeld met het virus besmet. De uitbraak wordt beheersbaar beschouwd als het zogenoemde reproductiegetal onder de 1 ligt. Segers: ""Hoever onder de 1 zitten we?"" Klaver vraagt zich af of het kabinet niet te snel versoepelt en of de buffer wel groot genoeg is om een eventuele nieuwe uitbraak op tijd te kunnen indammen. Pieter Heerma (CDA) wil dat het kabinet verduidelijkt op basis van welke criteria wordt bepaald dat er verder versoepeld kan worden of de maatregelen juist moeten worden aangescherpt.","1"
"83","https://www.nu.nl/politiek/6049397/denk-bestuur-zet-fractievoorzitter-azarkan-uit-partij.html","Het bestuur van DENK heeft fractievoorzitter Farid Azarkan woensdag uit de partij gezet. Volgens partijvoorzitter en Tweede Kamerlid Selçuk Öztürk zou Azarkan de partij ""op onredelijke wijze"" benadelen en DENK niet langer kunnen vertegenwoordigen. In het persbericht schrijft het bestuur dat Azarkan de partij beschadigd zou hebben. Er zouden klachten van leden over zijn functioneren zijn binnengekomen en Azarkan zou financiële verplichtingen niet zijn nagekomen. Tunahan Kuzu spreekt op Twitter van ""een krankzinnige actie"". ""Rancuneus, ontoerekeningsvatbaar en incompetent. Ik sta 200 procent achter Azarkan."" Azarkan is niet bereikbaar voor commentaar. Politieke machtsstrijd verscheurt DENK-top DENK verkeert al maanden in een politieke machtsstrijd tussen oprichters Öztürk en Kuzu. Kuzu betichtte Öztürk van politieke broedermoord nadat naar buiten kwam dat hij een buitenechtelijke affaire heeft gehad met een medewerkster. Volgens Kuzu heeft Öztürk de affaire gelekt na kritiek van hem en Azarkan op het functioneren van Öztürk. Volgens de twee Kamerleden zou hun fractiegenoot te vaak negatief in het nieuws komen door omstreden uitspraken. Öztürk treedt niet terug Azarkan vroeg het bestuur en partijvoorzitter Öztürk een maand geleden nog om terug te treden. Op 6 juni zouden de leden van de partij zich over de kwestie kunnen buigen. Meerdere lokale fractievoorzitters hebben het bestuur opgeroepen terug te treden.Afgelopen zaterdag maakte bestuurslid en penningmeester Serif Uysal bekend op te stappen. Öztürk ziet echter geen reden om terug te treden. Het overgebleven bestuur, dat uit nog maar twee leden bestaat, blijft van mening dat het bevoegd is om besluiten te nemen - in ieder geval tot de leden zich op de ledenvergadering over de bestuurscrisis hebben uitgesproken. ""Daar zal het bestuur rekenschap en verantwoording afleggen"", staat in het persbericht.","1"
"84","https://www.nu.nl/politiek/6048541/forum-voor-democratie-royeert-leden-vanwege-onacceptabele-uitingen.html","Forum voor Democratie (FVD) heeft vrijdag drie leden geroyeerd, omdat zij ""volstrekt onacceptabele"" WhatsApp-berichten in appgroepen hebben gepost. Drie anderen leden zijn geschorst, meldt de partij in een verklaring. Dinsdag schreef HP/De Tijd over antisemitische en fascistische uitspraken die waren gedaan in WhatsApp-groepen gelieerd aan JFVD, de jongerenafdeling van de partij. Klokkenluiders zeiden tegen HP/De Tijd dat de berichten vooral in niet-officiële groepsapps zijn verstuurd, ""maar er is een onomstotelijke link met FVD vast te stellen, doordat de uitspraken zijn gedaan door zowel FVD- als JFVD-leden"". Enkele van die leden zouden bestuursfuncties vervullen. FVD reageerde woensdag met afkeur en zette een van de betreffende personen uit zijn provinciale rol. Vervolgens startte de partij een onderzoek.'Niet alle uitingen kwamen van leden' FVD en JFVD hebben zorgvuldig onderzoek gedaan naar een groot aantal uitingen van jongeren in diverse WhatsApp-groepen. Sommigen waren lid, anderen niet. Op een enkele uitzondering na zijn alle berichten verstuurd in WhatsApp-groepen die niet onder verantwoordelijkheid van FVD of JFVD vallen. Wij hadden hier geen zicht op en wisten er derhalve niet van"", schrijft de partij. In de verklaring staat dat het bestuur enkele uitlatingen ""volstrekt onacceptabel"" vindt. De schrijvers van de berichten zijn volgens de partij, voor zover mogelijk, geïdentificeerd en hebben de kans gekregen zich te verdedigen. ""Naar aanleiding daarvan is besloten het lidmaatschap van drie leden te beëindigen. Aanvullend worden drie leden geschorst.""","1"
"85","https://www.nu.nl/politiek/6047988/jongerentak-fvd-zet-lid-uit-functie-om-radicaal-rechtse-whatsapp-berichten.html","Forum voor Democratie (FVD) heeft met afkeur gereageerd op een artikel van HP/De Tijd dinsdag over antisemitische en fascistische uitspraken in WhatsApp-groepen die gelieerd zijn aan de jongerenafdeling van de partij, de JFVD. Een van de betreffende personen is vanwege zijn uitlatingen door het JFVD-bestuur uit zijn provinciale rol ontheven, meldt FVD woensdag in een verklaring. Klokkenluiders zeggen tegen HP/De Tijd dat de uitlatingen vooral in niet-officiële groepsapps zijn gedaan, ""maar er is een onomstotelijke link met FVD vast te stellen, doordat de uitspraken zijn gedaan door zowel FVD- als JFVD-leden"". Enkele van die leden zouden ook bestuursfuncties vervullen. Het opinieblad, dat de apps in handen zegt te hebben, publiceerde dinsdag een aantal voorbeelden van radicaal-rechts gedachtegoed in de appgroepen. Het gaat onder andere om fascistische en nationaalsocialistische denkbeelden, inclusief antisemitisme, homofobie en racistisch imperialisme. Ook worden in sommige berichten terroristen als Anders Breivik verheerlijkt. FVD noemt de betreffende appberichten woensdag ""belachelijk en schadelijk"". ""De uitingen staan haaks op de standpunten van onze partij. Zoals we al vaak hebben benadrukt: extremisme, verheerlijking van geweld, antisemitisme, racisme, seksisme etc. hebben geen plaats binnen FVD of JFVD."" Bezorgde leden vragen om royement JFVD-ledenBezorgde JFVD-leden, die ook aan het woord komen in het artikel van HP/De Tijd, hebben eerder deze maand een anonieme brief gestuurd naar zowel het JFVD-bestuur als het landelijke partijbestuur van FVD. In die brief riepen zij op tot het royeren van de betrokken leden. Volgens FVD zijn de uitspraken gedaan in WhatsApp-groepen die niet verbonden zijn met de partij en waarop het bestuur ook geen zicht had. Toch sluit de partij niet uit dat meer maatregelen zullen volgen, waaronder het mogelijk royeren van leden. De partij heeft een onderzoek ingesteld.","1"
"86","https://www.nu.nl/politiek/6043023/kuzu-denk-beschuldigt-strijdmakker-ozturk-van-politieke-broedermoord.html","Voormalig DENK-fractievoorzitter Tunahan Kuzu beschuldigt medeoprichter en Tweede Kamerlid Selçuk Özturk ervan meegewerkt te hebben aan de onthulling van vorige week waaruit bleek dat Kuzu een grensoverschrijdende relatie"" met een medewerker gehad zou hebben. Kuzu spreekt in een maandag verschenen Facebook-post van een ""politieke broedermoordaanslag"" door zijn voormalige ""strijdmakker"" met wie hij in 2014 de PvdA verliet en DENK oprichtte. Kuzu laat het er niet bij zitten en kondigt aan op een algemene ledenvergadering de leden van de partij een oordeel te laten vellen over de politieke toekomst van de partij. ""Daarbij zal ik aanwezig zijn om mijn kant van het verhaal te vertellen en de leden ervan te overtuigen dat matennaaierij geen kernwaarde van DENK is"", aldus Kuzu. Kuzu schrijft dat hij door Özturk voor de bus is gegooid, nadat hij kritiek had geleverd op diens functioneren. DENK wist onder aanvoering van Özturk geen zetel in de Eerste Kamer te veroveren en ook de Europese verkiezingen verliepen voor de partij desastreus, terwijl de partij in 2017 (Tweede Kamer) en 2018 (gemeenteraadsverkiezingen) wel goede verkiezingsresultaten wist te boeken. Ook kwam Özturk regelmatig negatief in het nieuws, onder meer na omstreden uitspraken over 'moord' in het Hawija-debat. Kuzu schrijft dat de irritatie al in de zomer van 2019 begon toe te nemen. ""Özturk ging steeds meer zijn eigen gang, ondermijnde mijn politiek leiderschap en plaatste zichzelf steeds meer op een zijspoor in de Kamerfractie"", schrijft Kuzu. ""Zo stelde hij zonder medeweten en toestemming van de fractie een verkiezingsprogrammacommissie en een kandidaatstellingscommissie in.""","1"
"87","https://www.nu.nl/coronavirus/6047773/van-engelshoven-vindt-noodsteun-voor-cultuursector-ook-niet-voldoende.html","Minister Ingrid van Engelshoven (Cultuur) is het met een deel van de oppositie eens dat er meer geld nodig is om de cultuursector door de coronacrisis heen te loodsen. ""We zijn er natuurlijk nog niet"", zei de bewindsvrouw dinsdag in een Kamerdebat. ""Natuurlijk is het niet genoeg. Dit pakket is een eerste tranche voor drie maanden om de eerste nood door te komen"", zei Van Engelshoven. Oppositiepartijen SP, PvdA, GroenLinks en Partij voor de Dieren lieten al eerder weten dat wat deze partijen betreft de huidige maatregelen tekortschieten. PvdA-leider Lodewijk Asscher miste verbale kracht van Van Engelshoven, zoals minister van Financiën Wopke Hoekstra de voorbije weken wel liet horen met betrekking tot bijvoorbeeld de noodhulp van 2 tot 4 miljard euro voor KLM. ""Deze sector is als een dominosteen. Als die omvalt, vallen er talloze anderen om. Daarom moet de sector gered worden. Whatever it takes"", parafraseerde Asscher Hoekstra. ""Welke minister voor welke sector zei dat? Niet minister Van Engelshoven van Cultuur, maar het is wel waar"", aldus Asscher. GroenLinks-Kamerlid Niels van den Berge snapt evenmin dat er voor KLM en de tuinbouwsector in totaal miljarden worden uitgetrokken, terwijl de cultuursector het moet doen met 300 miljoen euro extra boven op het bestaande noodpakket. ""Niet alleen dit jaar zijn er geen festivals, maar misschien volgend jaar ook niet"", aldus Van den Berge. Ook SP'er Peter Kwint concludeerde dat de cultuursector ""geen vet op de botten heeft"". Van Engelshoven: 'We zullen nooit alle schade goedmaken' ""Iedere bewindspersoon kiest zijn eigen woorden. Ik ben niet zo van de spierballentaal"", zei Van Engelshoven in de richting van Asscher. Ze belooft wel zoveel mogelijk te doen om de sector te redden, maar gaf ook een waarschuwing. ""We zullen nooit alle schade goedmaken.""","1"
"88","https://www.nu.nl/politiek/6047340/bestuur-50plus-stapt-op-na-conflict-rondom-voorzitter-dales.html","Het bestuur van ouderenpartij 50Plus stapt op, zo maakte voorzitter Geert Dales zondag bekend in het televisieprogramma Buitenhof. Binnen de partij is de laatste weken een groot conflict ontstaan. Het bestuur bestaat naast Dales uit Bert Kannegieter en Robert Gielisse. Tweede Kamerleden Léonie Sazias, Gerrit Jan van Otterloo en Corrie van Brenk lieten half april weten dat ze hun vertrouwen in Dales hadden opgezegd. Fractieleider Henk Krol bleef wel achter de voorzitter staan. De 50PLUS-parlementariërs beklaagden zich de laatste weken over de ""autocratische en weinig democratische"" bestuursstijl van Dales. Ook verweten ze hem grof taalgebruik, zou hij beledigend zijn naar leden en denigrerend richting de volksvertegenwoordigers. Dales verdedigde zich zondag door te stellen dat hij juist was aangesteld als voorzitter om de partij weer op orde te krijgen. Ook liet hij weten dat ""elk lid even belangrijk is, prominent of niet"". Ook Martine Baay uit de Eerste Kamer, oprichter en erevoorzitter Jan Nagel en Eerste Kamer-fractievoorzitter Martin van Rooijen zegden het vertrouwen in Dales op. Acht provinciale voorzitters en tien Statenleden deden dat al eerder.","1"
"89","https://www.nu.nl/politiek/6047169/milieuorganisaties-stappen-opnieuw-naar-rechter-vanwege-stikstofplannen.html","De milieuorganisaties Mobilisation for the Environment (MOB) en Vereniging Leefmilieu stappen naar de rechter vanwege de plannen van het kabinet om de neerslag van stikstof te verminderen. Dat meldt MOB-voorzitter Johan Vollenbroek vrijdag in een persbericht. Vollenbroek meent dat de kabinetsplannen ineffectief, ongeloofwaardig en onhoudbaar zijn. ""90 procent van de ammoniak komt bij de intensieve veehouderij vandaan en die wordt hier nauwelijks of niet aangepakt. Dat is het grote probleem"", zei hij vrijdag bij Nieuwsuur. Volgens Vollenbroek moet onder meer het aantal koeien, varkens, kippen en geiten in Nederland omlaag. ""Daar komt de ammoniak vandaan, dus daar moet je de maatregelen op treffen, en dat gebeurt helemaal niet. Wij gaan opnieuw procederen en wij gaan dan eisen dat er een nieuw plan komt."" Minister Carola Schouten van Landbouw, Natuur en Voedselkwaliteit schreef vrijdag in een brief aan de Tweede Kamer dat het kabinet 5 miljard euro vrijmaakt voor maatregelen om de neerslag van stikstof te verminderen. Het gaat om maatregelen binnen de landbouw, luchtvaart, industrie, scheepvaart en het verkeer. Te veel stikstof is onder meer slecht voor de biodiversiteit en heeft een negatief effect op dieren. Het bedrag wordt tot 2030 ingezet om maatregelen door te kunnen voeren. 3 miljard euro daarvan wordt volgens de plannen besteed aan het herstel en de versterking van de natuur en met de overige 2 miljard euro worden bedrijven geholpen bij het verminderen van de uitstoot. Procedure tegen nieuwe vergunningen Vollenbroek weet dat hij tegen het besluit van het kabinet zelf niet kan procederen. ""We kunnen wel procederen tegen nieuwe vergunningen (voor onder meer veehouderijen, red.) die straks gaan komen. En dat zullen we ook zeker gaan doen."" De voorzitter van de milieuorganisatie startte al eerder procedures tegen de staat. Zo wist hij het Programma Aanpak Stikstof (PAS) bij de hoogste rechter tegen te houden. Deze constructie om de stikstofuitstoot terug te dringen, bleek juridisch onhoudbaar.","1"
"90","https://www.nu.nl/politiek/6044710/kamerleden-50plus-zeggen-vertrouwen-in-partijvoorzitter-dales-op.html","Meerdere Eerste en Tweede Kamerleden van 50PLUS zeggen het vertrouwen in partijvoorzitter Geert Dales op. Dat melden de betreffende kamerleden dinsdag in een persbericht. Volgens de leden is er een ""Steeds groter wordende groep van vooraanstaande leden van 50PLUS"" die bezwaren hebben geuit over de bestuursstijl van Dales. Léonie Sazias, Gerrit Jan van Otterloo en Corrie van Brenk zijn de Tweede Kamerleden die hun vertrouwen in Dales opzeggen. Ook Martine Baay uit de Eerste Kamer, oprichter en erevoorzitter Jan Nagel en Eerste Kamer-fractievoorzitter Martin van Rooijen scharen zich achter het bericht. Acht provinciale voorzitters en tien Statenleden zegden al eerder hun vertrouwen in de partijvoorzitter op. Als gevolg van het gedrag van Dales ontstond volgens de partijleden grote onrust bij 50PLUS. ""Zijn autocratische en weinig democratische stijl van leidinggeven"", zoals de leden de bestuursstijl van Dales omschrijven, zou hebben geleid tot het aftreden van zeven van de negen hoofdbestuursleden binnen 50PLUS. Volgens de partijleden hoort Dales een verbindende rol te hebben maar werd hij steeds vaker ""zelf het middelpunt van conflicten"". Ook zou hij regelmatig met grof taalgebruik vooraanstaande leden beledigen en zou hij zich volgens het persbericht denigrerend uiten naar volksvertegenwoordigers van de partij. Hierdoor zou het ledenaantal van 50PLUS naar een dieptepunt zijn gezakt. Verschillende bemiddelingspogingen mislukt Volgens de partijleden zijn er verschillende bemiddelingspogingen geweest, maar de partijvoorzitter zou niet bereid zijn geweest om zijn gedrag in zoverre aan te passen dat er een werkzame situatie ontstond. Maandag mislukte ook een laatste bemiddelingspoging. Maandag maakte Dales bekend zich in maart 2021 kandidaat te willen stellen bij de Tweede Kamerverkiezingen. Volgens een verklaring van 50PLUS zouden Nagel en Van Rooijen achter zijn kandidaatstelling staan. In het persbericht van dinsdag noemen zij dit ""volstrekt onjuist"".","1"
"91","https://www.nu.nl/politiek/6043494/azarkan-vraagt-bestuur-denk-terug-te-treden-vanwege-onrust-in-partij.html","Om de rust in DENK te laten wederkeren moet er volgens fractievoorzitter Farid Azarkan een nieuw interim-bestuur aantreden. Daarom heeft hij het bestuur van de partij gevraagd af te treden. Dat zegt hij woensdag in gesprek met NOS.  Azarkan richt zich naar eigen zeggen op het herstel van vertrouwen en het brengen van ""rust en verbinding"" in de partij. Als het bestuur zijn verzoek honoreert, dan betekent dat ook dat Selçuk Öztürk uit het bestuur moet terugtreden, aldus Azarkan.""We zitten in een vervelende situatie. Tunahan Kuzu heeft een emotionele post gedaan en verwijt Öztürk een aantal zaken"", zegt Azarkan. ""We moeten om de tafel gaan zitten, maar daarom is het van belang dat er een interim-bestuur komt."" Voormalig DENK-fractievoorzitter Tunahan Kuzu beschuldigt medeoprichter en Tweede Kamerlid Özturk ervan meegewerkt te hebben aan de onthulling van vorige week waaruit bleek dat Kuzu een ""grensoverschrijdende relatie"" met een medewerker zou hebben gehad. Kuzu sprak maandag op Facebook van een ""politieke broedermoordaanslag"" door zijn voormalige ""strijdmakker"" met wie hij in 2014 de PvdA verliet en DENK oprichtte.","1"
"92","https://www.nu.nl/binnenland/6121427/slob-niet-vervolgd-voor-uitspraken-over-antihomoverklaring.html","Het Openbaar Ministerie (OM) vervolgt demissionair minister Arie Slob (Basis- en Voortgezet Onderwijs) niet voor zijn uitspraken over de zogeheten antihomoverklaring, zo is vrijdag bekendgemaakt. Slob zei in november vorig jaar dat scholen ouders mogen vragen een verklaring te ondertekenen waarin ze homoseksualiteit afwijzen. Het OM vindt dat Slob parlementaire immuniteit geniet en dat zijn uitspraken niet strafbaar zijn. ""Er is geen sprake van het opzettelijk beledigen van een groep mensen of het aanzetten tot discriminatie van mensen wegens hun homoseksuele gerichtheid"", aldus het OM in een verklaring. Tegen de minister werd elf keer aangifte gedaan. Volgens de aangevers zou Slob het afkeuren van homoseksualiteit hebben goedgepraat. Ook werd aangifte gedaan tegen reformatorische scholen die leerlingen of ouders vragen een antihomoverklaring te ondertekenen. Omdat in deze aangiften niet concreet werd gemaakt tegen welke school en identiteitsverklaring precies aangifte is gedaan, kon het OM de strafbaarheid niet vaststellen. Slob draaide bij na kritiek van het kabinet Na de uitspraken van Slob in de Tweede Kamer, kwam de ChristenUnie-politicus zwaar onder vuur te liggen. Na overleg binnen het kabinet draaide hij bij en noemde de antihomoverklaringen ""een brug te ver"". Hij kondigde aan de verklaringen te onderzoeken en mogelijk te verbieden met nieuwe wetgeving. Dat bleek niet nodig, zo schreef hij afgelopen december aan de Tweede Kamer. Er zou al een ""stevige wettelijke basis"" liggen. Als scholen nog steeds leerlingen weigeren omdat hun ouders geen antihomoverklaring willen ondertekenen, dan grijpt de inspectie voortaan in. Scholen die weigeren, kunnen een boete krijgen.","1"
"93","https://www.nu.nl/coronavirus/6038544/kamer-kritisch-op-groepsimmuniteit-steun-voor-noodpakket.html","Terwijl in de Tweede Kamer veel lof is voor het economisch noodpakket van het kabinet, zijn er nog wel vragen en klinkt er forse kritiek over de gekozen strategie om het coronavirus aan te pakken. Er zijn veel vragen over de “gecontroleerde verspreiding” waarbij het kabinet inzet op groepsimmuniteit.Dat blijkt woensdag in een Kamerderbat over de  kabinetsaanpak van de bestrijding van het coronavirus. Premier Mark Rutte zei maandag in zijn toespraak dat Nederland kiest voor een ""gecontroleerde verspreiding"" waarbij er wordt ingezet op groepsimmuniteit. Daarbij zal een groot deel van Nederland met het virus besmet raken. ""Beheerste verspreiding"" noemde de premier het.Juist over de groepsimmuniteit en die beheerste verspreiding is er nog veel verwarring en verontwaardiging in de Kamer. 'Groepsimmuniteit is een gok' Volgens PVV-leider Geert Wilders neemt het kabinet daarmee een onverantwoord risico met de gezondheid van Nederland. ""Levensgevaarlijk"", noemde hij de aanpak. ""Groepsimmuniteit is een gok, een experiment"". Ook Thierry Baudet (FVD) begrijpt de aanpak niet. Samen met Wilders wil hij een totale lockdown, het volledig platleggen van het openbare leven. Ook bij de andere fracties zijn er vragen over de boodschap van de premier. Onder meer D66, CDA, PvdA en GroenLinks vragen de premier de aanpak toe te lichten. Lodewijk Asscher (PvdA) heeft het gevoel dat de woorden van de premier Nederlanders het idee hebben gegeven dat zij onderdeel zijn van een experiment. PvdD ziet dat de woorden van de premier de mensen ""bang heeft gemaakt"". Toch staat een meerderheid achter de gekozen aanpak. In een technische briefing eerder op de dag maakte RIVM-baas Jaap van Dissel duidelijk dat in de gekozen aanpak groepsimmuniteit niet het einddoel is. De strategie is erop gericht om zo de besmettingen te minimaliseren om op die manier de zorg niet te overbelasten. Met de maatregelen rond social distancing worden ondertussen de meest kwetsbaren in de samenleving beschermd, terwijl een deel van het openbare leven doorkan.","1"
"94","https://www.nu.nl/politiek/6034851/kamer-hekelt-puinhoop-bij-ind-van-broekers-knol.html","De Tweede Kamer heeft dinsdag tijdens het Vragenuur forse kritiek geuit op het optreden van staatssecretaris Ankie Broekers-Knol. De Kamer wil weten waarom zij niet eerder heeft gemeld dat de Immigratie- en Naturalisatiedienst (IND) jaarlijks niet 17 miljoen euro, maar 70 miljoen euro aan dwangsommen moet uitkeren aan asielzoekers. Hoe kun je er zo een puinhoop van maken"", wilde GroenLinkser Bram van Ojik weten. Attje Kuiken (PvdA) sprak van ""een brevet van onvermogen"". SP'er Japser van Dijk: ""Het asielbeleid van drie kabinetten-Rutte heeft gefaald.""Uit een interne memo in handen van NRC Handelsblad blijkt dat de IND 1 miljoen euro per week kwijt is aan het uitbetalen van dwangsommen. De overheid is wettelijk verplicht de dwangsommen uit te betalen als blijkt dat asielaanvragen niet tijdig in behandeling worden genomen. Voor 2020 betekent dat een kostenpost van 70 miljoen euro en misschien zelfs meer, terwijl Broekers-Knol eerder sprak van een kostenpost van 17 miljoen euro. GroenLinks noemt het onbegrijpelijk dat de asielprocedure dusdanig niet op orde is, dat er miljoenen moeten worden uitbetaald. ""Hoe is dit mogelijk? Het aantal asielaanvragen is stabiel, beheersbaar en voorspelbaar."" Volgens Van Ojik is de ""puinhoop"" een rechtstreeks gevolg van de bezuinigingen op het IND-personeel en het sluiten van de opvanglocaties. Kamer hekelt 'bureaucratisch geneuzel' Broekers-Knol zei zelf geschrokken te zijn van de nieuwe schatting van de kosten. Ze zei dat ze op het departement ""terloops"" gehoord had dat de uitbetalingen niet 17 miljoen euro, maar 70 miljoen euro zouden bedragen. Alvorens de Kamer te kunnen informeren, zou zij eerst een aantal ambtelijke procedures moeten doorlopen. Eerder op de dag kondigde zij aan een programmadirecteur bij het IND aan te stellen die zich met de doorlooptijden van de asielaanvragen moet bezig houden. Ook komt er een 'taskforce' die de justitietop op de hoogte moet houden van de laatste stand van zaken.","1"
"95","https://www.nu.nl/politiek/6032060/kabinet-spreekt-van-wooncrisis-kamerbreed-kritiek-op-aanpak.html","Er is een wooncrisis in Nederland, erkent minister Stientje van Veldhoven (Wonen) woensdag tijdens een debat in de Tweede Kamer. De geboden oplossingen en de aanpak van het probleem krijgen Kamerbreed alleen veel kritiek. Volgens de PvdA dreigen zelfs de grondrechten van burgers te worden geschonden. ""De Grondwet wordt getart"", zei Kamerlid Henk Nijboer. ""Het kabinet zegt dat er een wooncrisis is, maar staat erbij en kijkt ernaar."" In de Grondwet staat dat ""voldoende woongelegenheid"" een overheidstaak is. gebeurt niks om wonen weer betaalbaar te maken"", zei GroenLinks-Kamerlid Paul Smeulders. Hij ziet een ""woonkloof"" tussen mensen die een huis kunnen kopen en de groep die dat niet kan betalen. Ook vanuit de coalitie was het oordeel hard. ""Het kabinet doet onvoldoende om het tij te keren"", zei CDA'er Erik Ronnes. ""De plannen zijn boterzacht."" Carla Dik-Faber (ChristenUnie): ""Mijn geduld raakt nu langzaam op"".""We zitten in een crisis"", erkende Van Veldhoven. ""Voor starters en gezinnen met lage- en middeninkomens is het echt heel erg moeilijk om een woning te  vinden."" Het kabinet heeft als doel om jaarlijks 75.000 nieuwe woningen te bouwen. Dat aantal werd als de verbouwde panden worden meegeteld (transformatiewoningen) het afgelopen jaar gehaald. Door de problemen met stikstof en PFAS, waardoor eind mei duizenden bouwvergunningen stil kwamen te liggen, wordt dat voor dit jaar een heel lastige opgave.","1"
"96","https://www.nu.nl/politiek/6030281/sp-fractie-breda-legt-raadswerk-tijdelijk-neer-na-vermeende-vechtpartij.html","De voltallige SP-fractie van Breda heeft woensdag bekendgemaakt het werk tijdelijk neer te leggen. Het besluit volgt na een periode van interne onrust, met als dieptepunt een vermeende vechtpartij bij een ledenvergadering in januari ""Gezien de omstandigheden in de SP-afdeling Breda kunnen wij als fractie op dit moment ons werk niet uitvoeren zoals onze kiezers dat van ons mogen verwachten"", zo stelt de fractie. Het landelijk partijbestuur heeft de fractie onder curatele gesteld en zegt in een eveneens op woensdag uitgebrachte verklaring dat er een ""commissie van goede diensten is ingesteld"". ""Deze commissie heeft onder andere als opdracht meegekregen om op korte termijn bestuursverkiezingen te organiseren (en als kandidatencommissie te fungeren) zodat de afdeling weer over een voltallig en goed functionerend bestuur kan beschikken."" Er zouden al langer spanningen zijn omdat fractielid Boi Boi Huong niet goed zou functioneren, een klacht die zijzelf ontkent. Tijdens een ledenvergadering over deze kwestie zou het gesprek volledig uit de hand zijn gelopen.  De partijvoorzitter zou zijn geslagen door een lid en er zou een handgemeen hebben plaatsgevonden tussen leden Inge Verdaasdonk en Huong. Laatstgenoemde stelt zelf dat het Verhaasdonk was die naar haar toesnelde en tegengehouden moest worden door meerdere mensen. Dit wordt ook bij NRC bevestigd door een ander SP-lid, maar desondanks is Huong de enige die momenteel geschorst is. Het fractielid is dan ook in beroep gegaan tegen haar schorsing. Zij heeft de verklaring van woensdag niet ondertekend.","1"
"97","https://www.nu.nl/politiek/6030122/zeeuwen-boos-na-gesprek-met-staatssecretaris-visser-over-marinierskazerne.html","Staatssecretaris Barbara Visser van Defensie heeft maandagavond haar twijfels over de verhuizing van de marinierskazerne naar Vlissingen toegelicht. Zeeuwen zijn hier boos over, melden verschillende Zeeuwse media. Eerder meldden verschillende media op basis van bronnen al dat staatssecretaris Visser de kazerne definitief niet naar Vlissingen wilde verhuizen. Ten overstaan van een Zeeuwse delegatie heeft ze haar aarzelingen over onder meer personele en financiële zaken toegelicht, zo meldt de woordvoerder. Commissaris van de Koning Han Polman zegt tegen PZC dat het gesprek ""bizar"" was. ""We hebben geen enkel nieuw argument gehoord. Het valt zwaar dat we het zo moeten horen"", aldus Polman in gesprek met de Zeeuwse krant. Burgemeester Bas van den Tillaar van Vlissingen zei ook ""zeer aangeslagen"" te zijn.De staatssecretaris heeft twijfels over bijvoorbeeld de uitstroom van personeel en de vraag of Vlissingen wel de veiligste plek voor de kazerne is.Het besluit om de kazerne vanuit het Utrechtse Doorn naar Zeeland te verhuizen, was in 2012 genomen. Inmiddels hebben betrokken partijen miljoenen euro's geïnvesteerd om de bouw te realiseren. Volgens Defensie worden er momenteel vraagtekens gezet bij het in 2012 genomen besluit. Twee jaar geleden werd duidelijk dat veel mariniers het niet eens waren met de voorgenomen verhuizing. Zo zouden ze bijvoorbeeld hun opgebouwde leven in Doorn niet willen opgeven.","1"
"98","https://www.nu.nl/politiek/6029757/stikstof-geduld-oppositie-raakt-op-dit-besloot-het-kabinet-tot-nu-toe.html","Het is inmiddels bijna negen maanden geleden dat de Raad van State oordeelde dat het stikstofbeleid de Natura 2000-gebieden volgens Europese regels onvoldoende beschermt. Vorige week kondigde het kabinet langverwachte maatregelen aan, maar oppositiepartijen en belangenclubs zijn ontevreden over de aanpak. Wat is er tot nu toe afgesproken?Waar minister Carola Schouten, als landbouwminister coördineert zij de stikstofaanpak, en premier Mark Rutte waarschuwen dat een simpele en snelle oplossing voor de stikstofcrisis niet bestaat, wordt de oppositie steeds ongeduldiger.Enkele partijen vinden het beleid te langzaam en te weinig. GroenLinks werkt daarom zelf aan een stikstofwet. Ook belangenorganisaties Bouwend Nederland, MKB-Nederland en verschillende natuurorganisaties steunen voor een deel dit initiatief. De PVV is juist van mening dat er helemaal geen probleem met stikstof is. Ook die partij komt met een eigen wet, maar dan met de strekking om even helemaal geen maatregelen te nemen. Wat heeft het kabinet tot nu toe besloten? Een overzicht: Spoedwet met veel tegenzin goedgekeurd door parlement Na veel overleg en een lijvig advies van de Commissie-Remkes, kondigt het kabinet de eerste maatregelen aan die vooral de woning- en wegenbouw weer op gang moeten krijgen. Veel projecten liggen sinds de Raad van State-uitspraak noodgedwongen stil en nieuwe bouwvergunningen worden nauwelijks afgegeven. Omdat er haast is, bouwbedrijven komen in de financiële problemen en dijken moeten worden verstevigd, komt het kabinet met een spoedwet die nog net voor de Kerst door het parlement wordt aangenomen. Zo worden er voorbereidingen getroffen voor een drempelwaarde. Zo kunnen bouwvergunningen voor projecten die onder een bepaalde stikstofnorm blijven direct worden afgegeven. Het veevoer wordt aangepast zodat er minder eiwitten in zitten. Overtollig eiwit zorgt namelijk voor extra stikstofuitstoot dat via de mest naar buiten komt. De maximumsnelheidsverlaging op alle snelwegen gaat overdag naar 100 kilometer per uur. In maart worden de verkeersborden aangepast.","1"
"99","https://www.nu.nl/politiek/6028593/openbaar-ministerie-komt-in-rechtszaal-hard-in-aanvaring-met-wilders.html","Het Openbaar Ministerie (OM) kwam woensdag in de rechtszaal hard in aanvaring met Geert Wilders. De PVV-leider zei dat de advocaten-generaal zich moesten schamen. Advocaat-generaal Gerard Sta sprak op zijn beurt van een ""onverholen aanval"". Woensdag stelde het OM dat op basis van nieuwe openbaar gemaakte documenten geconcludeerd kan worden dat er geen sprake is geweest van politieke beïnvloeding bij de beslissing om Wilders te vervolgen.Het OM had dit standpunt al en herhaalde dit nadat minister van Justitie en Veiligheid Ferd Grapperhaus maandag de resultaten van een onderzoek binnen het departement had gepresenteerd. Wilders vroeg het hof of hij op de uiteenzetting van het OM mocht reageren. De politicus zei dat de ""schaamteloosheid van de advocaten-generaal in deze zaak geen grenzen kent"". ""Ze claimen anderhalve dag na het openbaar maken van de stukken dat er niks aan de hand was"", vervolgde Wilders. ""Ik heb zelden twee advocaten-generaal gezien die het vertrouwen van de normale burger in het Openbaar Ministerie zo beschadigen"", voegde Wilders daaraan toe. ""Verblind door haat tegen mij en de PVV. Schaam u."" Wilders is ervan overtuigd dat er wel sprake van politieke beïnvloeding is geweest. Volgens hem blijkt dit uit al eerder overlegde documenten en de nieuwe stukken. OM reageert vol ongeloof op woorden Wilders Advocaat-Generaal Sta reageerde met ""boosheid en ongelofelijke verbazing"" op de woorden van Wilders: ""Dit zijn woorden die ik niet vaak hoor in de rechtszaal en ze zijn volstrekt onjuist."" ""Ik kan me best voorstellen dat er onvrede en verbazing is bij de heer Wilders en daar kan over gesproken worden"", aldus Sta, die weet dat de politicus het niet eens is met de conclusie van het OM. Maar het gaat echt te ver - buiten alle perken - dat wij schaamteloos hebben gehandeld, dan wel het vertrouwen in de rechtsstaat naar beneden halen"", benadrukte de advocaat-generaal kwaad.","1"
"100","https://www.nu.nl/politiek/6027635/arib-in-brief-aan-rutte-omgang-van-kabinet-met-kamer-is-onaanvaardbaar.html","Brieven van het kabinet die op vreemde tijdstippen naar de Tweede Kamer worden verstuurd en ministeries die journalisten eerder informeren dan Kamerleden; Kamervoorzitter Khadija Arib is helemaal klaar met de manier waarop het kabinet omgaat met de informatievoorziening aan de Tweede Kamer. In een brief aan premier Mark Rutte schrijft Arib dat deze werkwijze van het kabinet ""vanuit staatsrechtelijk oogpunt zeer ongewenst, zo niet onaanvaardbaar is"". De voorzitter verwijst naar eerdere gesprekken over de kwestie die zij met de premier heeft gevoerd, maar ziet dat ""het verschijnsel zich met regelmaat blijft voordoen"". Arib haalt als voorbeeld aan dat journalisten vanuit departementen worden benaderd met nieuws, nog voordat de beleidsstukken en Kamerbrieven naar de Tweede Kamer zijn verstuurd. Kamerleden worden vervolgens door de media om een reactie gevraagd, maar hebben geen kennis van de inhoud. ""Dit staat op gespannen voet met het uitgangspunt dat de Kamer op adequate wijze moet worden geïnformeerd"", aldus Arib. Ook moet er volgens haar een einde komen aan de praktijk dat het kabinet stukken buiten de normale werktijden (tussen 8.00 en 18.00 uur) naar de Kamer stuurt. 'Premier Rutte maakt zich schuldig aan constitutioneel spelbederf' Wim Voermans, hoogleraar staatsrecht aan de Universiteit Leiden, onderschrijft de oproep. ""De Kamervoorzitter heeft helemaal gelijk. Arib staat op namens de hele Kamer en zegt: 'Meneer Rutte, u gaat te ver.' Dit is vrij uniek."" Voermans zag de informatiepositie van de Kamer de afgelopen drie kabinetten verslechteren.""Constitutioneel spelbederf"", noemt de staatsrechtgeleerde het. ""Als regering moet je de houding hebben dat je informatie wil delen met het parlement. De Tweede Kamer is geen hindernis, de Kamerleden zijn onze volksvertegenwoordigers die namens ons controleren en namens ons spreken.""SP-Kamerlid Ronald van Raak stoort zich al langere tijd aan de werkwijze. ""Kijk naar het vuurwerkverbod. Afgelopen week komt dat in het nieuws, maar de Kamer heeft nog geen plannen gezien. Ik kan dan mijn werk niet doen. Dat is niet per ongeluk, dat is bewust.""","1"
"101","https://www.nu.nl/algemeen/6025394/kamerbrede-kritiek-op-hoekstras-reorganisatieplannen-belastingdienst.html","Meerdere partijen hebben dinsdag tijdens een debat in de Tweede Kamer vragen gesteld bij de plannen van CDA-minister Wopke Hoekstra (Financiën) om de Belastingdienst op te knippen. Niet alleen de oppositie, maar ook coalitiepartijen VVD, D66 en ChristenUnie vragen zich af waarom Hoekstra heeft gekozen voor het opknippen van de organisatie. Ook het CDA is kritisch. Hoekstra, die na het aftreden van staatssecretaris Menno Snel de portefeuille tijdelijk overneemt, kondigde onlangs aan de Belastingdienst rigoureus te reorganiseren. De dienst wordt opgeknipt in drie diensten: Belastingen, Toeslagen en Douane met ieder een eigen ambtelijke top en twee staatssecretarissen. Kamer wijst op risico's bij te snelle reorganisatie Meerdere parlementariërs wezen in het debat op een rapport waaruit blijkt dat een te snelle ontvlechting van Toeslagen en het fiscale deel van de Belastingdienst een risico is voor de continuïteit en de dienstverlening aan burgers. Naast de kinderopvangtoeslag kampt de fiscus al jaren met grote ict-problemen en personeelswerving. Henk Nijboer (PvdA) vroeg zich af waarom Hoekstra de Belastingdienst zo snel wil reorganiseren, nog voordat de vervangers van Snel zijn begonnen. GroenLinks-Kamerlid Bart Snels noemde de plannen ""onverstandig"" en vindt dat het kabinet de opsplitsing moet heroverwegen. Opvallend is dat ook de coalitie vraagtekens heeft.""Waarom komen er meer koks in de keuken?"" wilde VVD'ers Helma Lodders weten. Steven van Weyenberg (D66): ""Wie wordt er verantwoordelijk voor de ict? En wie voor de Belastingtelefoon? Waarom is voor deze vorm gekozen?"" Ook CDA-Kamerlid Pieter Omtzigt toonde zich kritisch. Hij wil dat het takenpakket en de invulling van de verantwoordelijkheden kunnen worden aangepast. Als het aan VVD, D66 en ChristenUnie ligt, blijft de minister ook in de toekomst betrokken bij de drie nieuwe departementen en in het bijzonder bij de afhandeling van de kinderopvangtoeslag. Volgens Hoekstra zijn de ""hoofdcontouren helder"" en wordt het volledige takenpakket en de verdeling bekend na de benoeming van de twee nieuwe staatssecretarissen. ","1"
"102","https://www.nu.nl/politiek/6016820/kamer-hekelt-puinhoop-van-falend-marokkobeleid-broekers-knol.html","De Tweede Kamer heeft dinsdag tijdens het Vragenuur hard uitgehaald naar staatssecretaris Ankie Broekers-Knol (Asiel). De Kamerleden hebben geen goed woord over voor haar inspanningen om ervoor te zorgen dat Marokko uitgeprocedeerde Marokkanen terugneemt. ""Deze staatssecretaris faalt"", zei PvdA-Kamerlid Attje Kuiken. CDA'er Madeleine van Toorenburg: ""We willen daadkracht, wanneer zien we die?"" GroenLinks-Kamerlid Bram van Ojik vreest dat Broekers-Knol ""de controle op dit onderwerp volledig kwijt is"". SP'er Jasper van Dijk ziet vooral een ""puinhoop"" waar het kabinet zalvende woorden voor gebruikt. ""Het kabinet doet alsof er niets aan de hand is. Dat is onzin."" Hij wijst naar de inwoners van dorpen en steden waar de uitgeprocedeerde asielzoekers verblijven die te maken hebben met zware overlast. Geen afspraak Broekers-Knol en Marokko De Tweede Kamer verwijst naar de meest recente kwestie in de affaire toen de Marokkaanse ambassadeur in Nederland een afspraak met de VVD-staatssecretaris afzegde. Broekers-Knol had daar graag over het terugkeerbeleid van Marokko gehad. Eerder maakte bewindsvrouw zelf bekend dat zij door Marokko was geweigerd voor een bezoek aan de verantwoordelijke minister in het Noord-Afrikaanse land. Volgens Marokko was zij wel welkom, maar was er geen verzoek binnengekomen. Uiteindelijk spraken het ministerie van Buitenlandse Zaken en Broekers-Knol van een ""misverstand"". Broekers-Knol zei dinsdag dat het kabinet werkt aan de verbetering van de relatie met Marokko en daarbij staat samenwerking op het gebied van migratie hoog op de lijst. 'Buitenlandse Zaken moet beleid overnemen van Broekers-Knol' Op vragen van de Kamer wat er mis is gegaan en vooral hoe het zo mis heeft kunnen lopen, gaf zij geen antwoord. Ze voegde daaraan toe dat de Kamer de kwestie ""niet groter moet maken dan het is"". Volgens Van Ojik is het juist de staatssecretaris die de kwestie heeft opgeblazen door zelf groots te verkondigen dat ze door Marokko was geweigerd.","1"
"103","https://www.nu.nl/politiek/6015558/groenlinks-en-pvda-zeer-kritisch-op-spoedwet-stikstofaanpak.html","GroenLinks en PvdA zullen niet zomaar instemmen met de spoedwet voor de stikstofmaatregelen, bleek woensdag tijdens de wetsbehandeling in de Tweede Kamer. Dat kan vooral gevolgen hebben in de Eerste Kamer, waar de coalitie van VVD, CDA, D66 en ChristenUnie geen meerderheid heeft. ""De wet is juridisch zeer wankel"", zei GroenLinks-Kamerlid Laura Bromet. ""We willen geen tweede debacle."" Bromet doelt op het oude stikstofbeleid waar de Raad van State (RvS) eind mei een streep door zette waardoor bouwprojecten stil kwamen te liggen. ""Het juridische ijs is niet al te dik, er zitten soms ook wakken in"", zei William Moorlag (PvdA). Hij zet ook vraagtekens bij het eenmalig beschikbare bedrag voor natuurherstel door het kabinet van 250 miljoen euro. Moorlag wil dat er structureel geld wordt uitgetrokken. Esther Ouwehand (Partij voor de Dieren) en Bromet missen ferme maatregelen in deze spoedwet, zoals het aanpakken van de veestapel en een halt toeroepen aan de plannen voor Lelystad Airport. D66-Kamerlid Tjeerd de Groot waarschuwde dat vooral jongeren en studenten die een woning zoeken de dupe zullen zijn als de partijen niet instemmen met deze spoedwet. ""Er is een woningcrisis, er moet gebouwd worden."" Ook RvS kritisch op spoedwet De kritische Kamerleden voelen zich gesteund door het advies van de RvS, het belangrijkste adviesorgaan van het kabinet bij wetgeving. De RvS begrijpt dat het kabinet op de korte termijn iets wil doen aan de stikstofproblematiek, maar het is onduidelijk of deze wet het gewenste effect heeft. Het gaat om een zogenoemde drempelwaarde van de stikstofuitstoot, waardoor projecten die daaronder blijven, hervat kunnen worden, een andere samenstelling van veevoer en maatregelen voor natuurherstel. Het kabinet presenteerde enkele weken geleden de maatregelen om op korte termijn de stikstofuitstoot te verlagen. Het gaat onder meer ook om de snelheidsverlaging naar 100 kilometer per uur overdag en een uitbreiding van de subsidieregeling voor de vrijwillige sanering van de varkenshouderij.","1"
"104","https://www.nu.nl/politiek/6014273/staatssecretaris-van-ark-krijgt-kritiek-vanwege-tegenprestatie-in-bijstand.html","Staatssecretaris Tamara van Ark (Sociale Zaken) kreeg veel kritiek op haar suggestie dat bijstandsgerechtigden een verplichte tegenprestatie moeten leveren. De bewindsvrouw hamerde er donderdag in een Kamerdebat op dat zij doelt op een passend aanbod en niets heeft gezegd over een verplichting. ""Uitkeringsgerechtigden voelen zich in de hoek gezet"", zei PvdA'er Gijs van Dijk. ""We moeten mensen helpen en geen schuldgevoel aanpraten"", was D66-Kamerlid Steven van Weyenberg van mening. SP'er Jasper van Dijk wees erop dat sommige mensen in de bijstand vanwege een handicap helemaal niet kunnen werken of een tegenprestatie kunnen leveren. Kritiek op suggestie dat bijstandgerechtigden profiteurs zijn Het schoot de parlementariërs in het verkeerde keelgat dat de VVD, ook de partij van Van Ark, de suggestie wekte dat mensen met een uitkering thuis zitten en hun hand bij de overheid ophouden. ""Niet iedere gemeente in Nederland vraagt iets terug te doen voor de bijstand. Dat vinden wij bizar. Het is de normaalste zaak van de wereld om iets terug te doen"", schreef de grootste coalitiepartij op haar Facebook-pagina. De nadruk op het verplichtende karakter kwam ook naar voren in de Kamerbrief die Van Ark vorige week stuurde. ""Als mensen echter niet willen meewerken, moet het aanbod ook verplichtend opgedragen kunnen worden"", schreef de bewindsvrouw. Van Ark wilde beeld graag rechtzetten Van Ark wilde graag het beeld rechtzetten dat zij de nadruk legt om mensen in de bijstand iets wilde verplichten. Ze wil deze groep mensen juist helpen, zei ze. ""Mensen voelen zich afgeschreven. Dat vind ik onwenselijk."" Gemeenten hebben zelf de vrijheid hoe dat passend aanbod eruit moet zien. Dan kunnen taallessen zijn of een sollicitatietraining. Het gaat er wat Van Ark betreft om dat mensen met een uitkering actief en positief door gemeenten worden benaderd en zo perspectief krijgen op een vaste baan.","1"
"105","https://www.nu.nl/politiek/6010981/oppositie-vindt-stikstofmaatregelen-te-veel-en-te-weinig.html","Oppositiepartijen zien helemaal niets in de plannen van het kabinet voor het aanpakken van de problemen rond stikstofuitstoot en PFAS. Voor de linkse partijen gaan de plannen niet ver genoeg, maar de PVV en FVD vinden de maatregelen juist schromelijk overdreven. ""Dit is bij lange na niet voldoende"", zei GroenLinks-leider Jesse Klaver donderdag in de Tweede Kamer over de gepresenteerde kabinetsplannen. ""Er is geen stikstofcrisis. Er is geen natuurprobleem in Nederland"", zei PVV-leider Geert Wilders op zijn beurt. De Tweede Kamer debatteerde met premier Mark Rutte en ministers Carola Schouten (Landbouw), Cora van Nieuwenhuizen (Verkeer) en Stientje van Veldhoven (Wonen) over de eerste oplossingen die het kabinet woensdag presenteerde voor de problemen rond stikstof en PFAS. Eind dit jaar wordt een groter pakket aan maatregelen verwacht voor de lange termijn. GroenLinks komt zelf met initiatiefwet Klaver vindt het onbegrijpelijk dat het zes maanden heeft geduurd voor het kabinet met maatregelen kwam nadat de Raad van State een streep had gezet door het stikstofbeleid. Ook wil GroenLinks, net als de Partij voor de Dieren en de SP, niet dat er wordt gemorreld aan beschermde natuurgebieden, zoals het kabinet voorstelde. Klaver: ""Dit is een regelrechte aanval op de natuur."" Klaver kwam daarom zelf met een initiatiefwet waarin staat dat de landbouw, de sector die verantwoordelijk is voor de meeste stikstofneerslag, de stikstofuitstoot in 2035 moet halveren. Dat heeft onherroepelijk ook effect op de omvang van de veestapel. Ook mag de luchtvaart niet meer groeien en moet er altijd en overal 100 kilometer per uur worden gereden, in plaats van alleen overdag. Esther Ouwehand, Kamerlid voor de Partij voor de Dieren, bracht in herinnering dat experts de nieuwste maatregelen onvoldoende en juridisch onhoudbaar vinden. ""Dit kabinet weet zelf niet wat er moet gebeuren, terwijl experts dat allemaal wel weten"", zei Ouwehand richting Rutte. Ze wijst erop dat de problemen van nu voortvloeien uit het negeren van milieuexperts in het verleden.","1"
"106","https://www.nu.nl/politiek/6010714/cda-wil-banden-met-al-assad-aanhalen-maar-kamer-wijst-het-voorstel-af.html","CDA-Kamerlid Martijn van Helvert stelt voor dat Nederland de diplomatieke banden met de Syrische president Bashar Al Assad aanhaalt. Volgens Van Helvert is dat nodig om een oplossing te vinden voor de berechting van Nederlandse IS-strijders en de terugkeer van Syriërs die het regime van Al Assad ontvluchtten. De christelijke partij deed het voorstel woensdag in een debat in de Tweede Kamer, maar vond weinig steun bij zowel de oppositie als de coalitiepartijen. ""Praten met Al Assad kan gezien worden als politiek gezichtsverlies"", aldus Van Helvert. Tegelijkertijd ziet hij dat het de Amerikanen, de Europese partners, maar ook Islamitische Staat niet gelukt is om Al Assad ten val te brengen en dat de Syrische dictator weer stevig in het zadel zit. De CDA'er schat in dat een toekomst van Syrië met Al Assad zorgt voor de stabiliteit die nodig is om onder meer de Syrische vluchtelingen in Nederland terug te sturen. En nu Irak de berechting van Nederlandse IS-strijders die momenteel in Syrië vastzitten niet ziet zitten, moet de optie dat zij in Syrië berecht worden opgehouden worden. CDA krijgt kritiek van oppositie en coalitie De VVD snapt niet waarom Nederland ""een knieval"" in de richting van Al Assad moet maken en op eigen houtje de banden moet aanhalen. De partij pleitte er in het verleden voor om juist met dictators in gesprek te gaan, maar een herstel van diplomatieke banden met Al Assad gaat VVD-Kamerlid Sven Koopmans te ver. ""Hoe kan Al Assad, die honderdduizenden burgerdoden op zijn geweten heeft, bijdragen aan stabiliteit? Welke stabiliteit?"", meent Koopmans. Ook D66'er Sjoerd Sjoerdsma ziet niets in het voorstel. ""Al Assad is Islamitische Staat in een net pak. Hij is pleegvader van IS."" Sjoerdsma wijst erop dat Al Assad heeft bijgedragen aan de opkomst van IS door radicale jihadisten uit de Syrische gevangenissen vrij te laten.","1"
"107","https://www.nu.nl/politiek/6009895/cda-gedeputeerden-noord-brabant-stappen-op-vanwege-stikstofkwestie.html","CDA-gedeputeerden Renze Bergsma en Marianne van der Sloot hebben in de nacht van vrijdag op zaterdag hun ontslag ingediend bij de Provinciale Staten omdat zij met hun partij van mening verschillen over de aanpak van de stikstofproblematiek. Het ontslag is het gevolg van onenigheid binnen de Brabantse coalitie. Het CDA wil graag dat de deadline van 1 april, waarop boeren in Noord-Brabant een milieuvriendelijke stal moeten hebben, wordt afgeschaft. De andere coalitiepartijen (VVD, D66, GroenLinks en PvdA) willen dat echter niet. Dat heeft bij de CDA-gedeputeerden voor een tweestrijd gezorgd. Van der Sloot: ""Ik sta achter het programma, de uitgangspunten en de standpunten van het CDA. Maar ik voel me ook gebonden aan de afspraken die we gezamenlijk met de andere coalitiepartijen hebben gemaakt. En ik wil me daarin een betrouwbare partner tonen. Dat gaat niet samen."" Ook haar collega Bergsma zegt dat de wens van het CDA enerzijds en de eerder gemaakte afspraken anderzijds tot een onwerkbare situatie hebben geleid. ""Ik kan niet anders dan de conclusie trekken dat ik mijn functie niet meer op een geloofwaardige manier kan uitoefenen. Daarom bied ik Provinciale Staten per direct mijn ontslag aan"", aldus Bergsma. Het is nog niet duidelijk wanneer Bergsma en Van de Sloot vervangen worden in het provinciaal bestuur. Tot die tijd worden hun bestuurlijke verantwoordelijkheden verdeeld binnen het college.","1"
"108","https://www.nu.nl/politiek/6009142/bijleveld-doorstaat-motie-van-wantrouwen-na-onjuist-informeren-van-kamer.html","Minister Ank Bijleveld (Defensie) heeft dinsdag in een zwaar Kamerdebat over de Nederlandse betrokkenheid bij de luchtaanvallen in de Iraakse steden Hawija en Mosoel, waarbij 74 mensen om het leven kwamen, ternauwernood een motie van wantrouwen doorstaan. Nagenoeg de voltallige oppositie, met uitzondering van de SGP en Lid Van Haga, zegde het vertrouwen in de bewindsvrouw op. GroenLinks-Kamerlid Isabelle Diks: ""We kunnen als Kamer niet accepteren dat we ontijdig, onvolledig en onjuist zijn geïnformeerd.""Met de steun van de coalitiepartijen VVD, CDA, D66 en ChristenUnie kan de CDA-minister verder, maar niet zonder kleerscheuren. Bijleveld bood haar ""oprechte excuses"" aan voor het verkeerd informeren van de Kamer over de Nederlandse betrokkenheid bij de twee luchtaanvallen. ""Als minister ben ik verantwoordelijk, ook voor het handelen van mijn voorganger"", aldus de minister, die beterschap beloofde. ""Dit is niet juist. Dit had anders gemoeten."" 'Minister wist pas vrijdag over verkeerd informeren Kamer' Bijleveld wist naar eigen zeggen afgelopen vrijdag pas dat haar voorganger, oud-minister Jeanine Hennis-Plasschaert, de Kamer in 2015 verkeerd heeft geïnformeerd. Hennis-Plasschaert, die momenteel de VN-gezant in Irak is, meldde in de zomer van 2015 aan de Kamer dat er voor zover haar bekend was geen burgerslachtoffers waren gevallen bij de inzet van Nederlandse F-16's in de strijd tegen Islamitische Staat. Uit een Kamerbrief van minister Bijleveld van afgelopen maandag blijkt echter dat het ministerie destijds al beschikte over een intern verslag en een Amerikaanse rapportage waaruit bleek dat het ""geloofwaardig was"" dat er bij de aanval in Hawija burgers om het leven waren gekomen. Het is volgens Bijleveld ""aannemelijk dat de meest betrokken ministeries over het bestaan van het onderzoek zijn geïnformeerd"", schreef zij voorafgaand aan het debat in een brief. Tot de betrokken departementen behoort naast de ministeries van Buitenlandse Zaken, Buitenlandse Handel en Ontwikkelingssamenwerking en Justitie en Veiligheid ook het ministerie van Algemene Zaken van premier Mark Rutte.","1"
"109","https://www.nu.nl/politiek/6007799/minister-van-nieuwenhuizen-biedt-excuses-aan-voor-fouten-met-stint.html","Minister Cora van Nieuwenhuizen (Infrastructuur en Waterstaat) heeft woensdag in het debat over het tragische ongeluk met de stint van ruim een jaar geleden haar excuses aangeboden voor de fouten die zijn gemaakt. ""Er zijn fouten gemaakt. Dat vind ik heel erg pijnlijk en dat spijt mij ook heel erg"", zei een zichtbaar geëmotioneerde Van Nieuwenhuizen. ""Ik bied daarom op deze plek graag in het openbaar mijn excuses aan voor het tekortschieten van mijn ministerie."" Eerder hadden PVV, Partij voor de Dieren en GroenLinks om de excuses van de bewindsvrouw gevraagd. Van Nieuwenhuizen erkende dat de veiligheid niet vooropstond toen de stint op de openbare weg werd toegelaten. Er is destijds alleen aan keuringsinstantie RDW gevraagd of het voertuig stabiel genoeg was. Vorig jaar vond een tragisch ongeluk met een stint plaats in Oss, waarbij vier kinderen om het leven kwamen. De begeleidster en een vijfde kind raakten zwaargewond. Kabinet had onvoldoende oog voor veiligheid Het debat volgde op de bevindingen van de Onderzoeksraad voor Veiligheid (OVV) eerder deze maand. De OVV was kritisch op het ministerie van Infrastructuur en Waterstaat dat onvoldoende aandacht zou hebben voor de veiligheid bij de toelating van gemotoriseerde voertuigen zoals de stints. ""Een effectieve veiligheidstoets ontbreekt"", vatte de Onderzoeksraad de kritiek samen. De problemen zijn volgens de OVV nog niet opgelost. De veiligheidseisen voor bijzondere bromfietsen, de categorie waar de stint onder valt, zijn dan wel aangescherpt, de toelatingsprocedure is dat nog niet. Aangezien één op de vijf verkeersslachtoffers het afgelopen jaar een gemotoriseerd voertuig gebruikte, moeten er maatregelen komen. De aanbevelingen die het OVV deed, wil Van Nieuwenhuizen allemaal overnemen. Dat betekent dat er onder meer een onafhankelijke organisatie zoals de RDW komt om voortaan de toelating van nieuwe voertuigen te beoordelen. Dat zou ook op Europees niveau kunnen, maar omdat zo’n harmonisatie lang kan duren, start Van Nieuwenhuizen eerst met een nationaal plan.","1"
"110","https://www.nu.nl/politiek/6004883/oplossing-stikstofuitspraak-nog-ver-weg-politiek-sterk-verdeeld.html","Sinds de Raad van State eind mei een streep zette door de stikstofregels en daarmee duizenden projecten stil kwamen te liggen, lijkt een politieke oplossing nog heel ver weg. Partijen worden het niet eens over welke maatregelen er moeten komen en het kabinet waarschuwt dat een snelle uitweg niet bestaat. De Tweede Kamer debatteerde donderdagavond over de stikstofproblemen. ""Dit is niet met één klap op te lossen"", zei minister Carola Schouten van Landbouw tijdens het debat. ""Het opstellen van het PAS (Programma Aanpak Stikstof, de inmiddels afgekeurde stikstofregels) heeft zes jaar geduurd. Kan ik dan in vier maanden iets nieuws neerleggen? Het zou hoogmoedig zijn als ik dat zou denken."" Met name de bouwsector voelt de pijn dat projecten nu stilliggen, en ook de uitwerking van het Klimaatakkoord loopt gevaar, zei Schouten: ""Het begint knellend te worden."" Ze stak ook de hand in eigen boezem waar het ging om de onduidelijkheid voor de boeren die te maken hebben met verschillende signalen vanuit het Rijk en de provincies. De provincies hebben in sommige gevallen strengere stikstofregels dan het kabinet voor ogen had, wat vorige week tot felle protesten bij de provinciehuizen leidde. Schouten: ""Ik had dingen beter kunnen en beter moeten doen. Dat heb ik ook zo gezegd tegen de provincies."" Een kort gesprek tussen Schouten en de provincies eerder op donderdag leidde niet tot een akkoord of een eenduidige lijn. Kamer sterk verdeeld over gedwongen sluiting Boerenbedrijven, met name in de buurt van beschermde natuurgebieden, moeten op den duur minder stikstof uitstoten. Dat kan door middel van innovatie, maar sluiting is ook een optie. Het kabinet stuurt aan op vrijwillige sluiting. De Kamer was zeer verdeeld over de mate van dwang die hier al dan niet bij komt kijken. Vooral coalitiepartijen VVD en CDA willen hier niets van weten.","1"
"111","https://www.nu.nl/politiek/6004347/partij-voor-de-dieren-royeert-uitgesproken-eigen-voorzitter-wolswinkel.html","De Partij voor de Dieren heeft partijvoorzitter Sebastiaan Wolswinkel (25) dinsdag geroyeerd. Het bestuur stelt dat hij stelselmatig bestuursbesluiten naast zich neerlegde en de partij schade toebracht door onder meer zijn eigen persoonlijke opvattingen te uiten in de media. Wolswinkel kwam de afgelopen dagen hevig onder vuur te liggen van zijn partijgenoten omdat hij voorstelde een andere koers te varen. Meerdere leden vonden dat zijn uitspraken misplaatst waren en de aandacht afleidden van dieren, natuur en milieu. In maart werd Wolswinkel verrassend verkozen tot voorzitter. Als politiek 'buitenbeentje' pleitte hij voor vernieuwing, waarmee de voormalige wiskundedocent veel jongeren aansprak. Wolswinkel won het voorzitterschap ten koste van de kandidaat die het partijbestuur zelf had voorgedragen. Ruud van der Velden, algemeen bestuurslid en fractievoorzitter in de gemeenteraad van Rotterdam, is door het bestuur benoemd tot interim-voorzitter.","1"
"112","https://www.nu.nl/politiek/6003013/coalitiepartners-vvd-en-d66-lijnrecht-tegenover-elkaar-in-stikstofkwestie.html","Binnen de coalitie is er nog steeds onenigheid over welke rol de Nederlandse boeren hebben in de stikstofdiscussie. VVD'er Helma Lodders geeft de agrariërs een compliment dat de stikstofuitstoot in de landbouw sinds 1990 met 64 procent is gedaald, maar D66'er Tjeerd de Groot ziet sinds zes jaar juist weer een alarmerende toename. De Groot wil boeren een toekomstperspectief bieden: doorgaan, maar dan wel op de kringlooplandbouwmanier, of stoppen. ""Een tussenweg is er niet."" Het kabinet wil in 2030 de omslag hebben gemaakt naar kringlooplandbouw. Hierbij komt volgens het ministerie van Landbouw zo min mogelijk afval vrij, is de uitstoot van schadelijke stoffen zo klein mogelijk en worden grondstoffen en eindproducten zo efficiënt mogelijk gebruikt. Het is voor D66 een belangrijke oplossing om aan de stikstofuitspraak van de Raad van State te voldoen. Er zijn met name in de landbouw (minder vee) en in het verkeer (lagere snelheden) stevige maatregelen nodig om niet te veel stikstof uit te stoten. De Groot: ""Kringlooplandbouw is goed voor de boer en goed voor de aarde. Met minder vee meer verdienen."" Het is nu hoog tijd om deze weg in te slaan, want de afgelopen tientallen jaren is er met het landbouwbeleid te weinig rekening gehouden met de natuur, vindt de D66'er.VVD: 'Verdom het om de boeren in de hoek te zetten' Die conclusie steekt de VVD. De partij was als regeringspartij immers medeverantwoordelijk voor dat beleid. ""Dit accepteer ik niet"", zei Lodders dan ook. Boeren hebben in haar ogen juist al heel veel gedaan. Bovendien moet je de sector verleiden en niet verplichten. ""Ik verdom het om de boeren in de hoek te zetten. Ik ben echt boos"", aldus Lodders. Het D66-plan om de veestapel te halveren om aan de stikstofuitspraak te voldoen, ligt ook nog vers in het geheugen. Dat voorstel zorgde toen al voor veel irritatie tussen de coalitiepartners, en die ergernis is bij Lodders nog lang niet verdwenen.","1"
"113","https://www.nu.nl/politiek/6002483/vvd-zet-omstreden-van-haga-uit-partij-na-meenemen-kamerzetel.html","Tweede Kamerlid Wybren van Haga is niet langer lid van de VVD. De partij besloot maandag het omstreden Kamerlid uit de partij te zetten, nadat hij bekendmaakte als onafhankelijk Kamerlid verder te gaan. ""Van Haga heeft laten weten geen afstand te doen van zijn Kamerzetel"", aldus de VVD in een verklaring. ""Wij vinden evenwel dat deze Kamerzetel toebehoort aan de VVD, ook al zal Van Haga gedoogsteun geven aan het kabinet. Omdat Van Haga heeft besloten deze zetel niet terug te geven zal het hoofdbestuur het royement in gang zetten."" Van Haga werd twee weken geleden uit de Tweede Kamerfractie van de VVD gezet, omdat hij zich tegen de afspraken in opnieuw had bemoeid met de bedrijfsvoering van zijn vastgoedonderneming. Dit keer overtrad hij de regels in Haarlem, terwijl hij eerder al de verhuurregels in Amsterdam aan zijn laars lapte. Ook kwam hij in opspraaknadat hij door de politie staande werd gehouden, omdat hij met te veel drank op achter het stuur was gekropen.Van Haga verder als onafhankelijk Kamerlid Nadat de VVD besloot om Van Haga uit de fractie te zetten, werd hij in de gelegenheid gesteld om zijn zetel terug te geven aan de partij. Dat doet Van Haga niet. Hij gaat verder als onafhankelijke Kamerlid, een besluit dat de VVD tegen de borst stuit. ""Wij betreuren het dat we afscheid gaan nemen van Van Haga als lid van de VVD. Hij heeft zich ruim 37 jaar ingezet voor onze partij"", aldus de VVD. Coalitie verliest meerderheid, maar voorziet geen problemen Met het vertrek uit de VVD-fractie verliest de coalitie de meerderheid in de Tweede Kamer. Van Haga zegt in een interview met EenVandaag dat het kabinet niet in de problemen komt. Hij zal de plannen uit het regeerakkoord steunen, maar voegt er wel aan toe een eigen afweging te maken als het gaat om nieuwe plannen.","1"
"114","https://www.nu.nl/politiek/5997222/vvd-in-beraad-over-opnieuw-in-opspraak-geraakt-kamerlid-van-haga.html","Regeringspartij VVD zal zich dinsdag buigen over Tweede Kamerlid Wybren van Haga. Volgens Hart van Nederland heeft zijn bedrijf zonder vergunning bouwwerkzaamheden aan een monumentaal hof in Haarlem laten uitvoeren. Een vergunning is verplicht voor het verbouwen van een rijksmonument. Een woordvoerder van de gemeente Haarlem zegt tegen Hart van Nederland dat het Kamerlid geen boete heeft gekregen, maar dat er bij een volgende overtreding een dwangsom van 25.000 euro zal worden opgelegd. De VVD'er kwam eerder onder vuur te liggen vanwege het overtreden van de huurregels in Amsterdam. Daarna beloofde hij zich niet langer direct met zijn bedrijf te bemoeien zolang hij Kamerlid is. Volgens Hart van Nederland heeft hij zich wel degelijk actief bemoeid met de werkzaamheden aan het Haarlemse rijksmonument Het Essenhofje. Daar was door Van Haga's bedrijf geen vergunning voor aangevraagd en de gemeente Haarlem heeft ingegrepen. Van Haga zou zich daarna hebben bemoeid met de bouwstop. VVD dinsdag om tafel Dinsdag tijdens de wekelijkse fractievergadering van de VVD zal Van Haga zijn kant van het verhaal vertellen, aldus fractievoorzitter Klaas Dijkhoff. Hij zegt Van Haga te hebben gesproken, maar wil tot het overleg van dinsdag niks zeggen. In juli raakte Van Haga ook in opspraak, nadat hij met te veel alcohol achter het stuur was betrapt. Hij moest daarna van zijn partij 5.000 euro schenken aan de Landelijke Organisatie Verkeersslachtoffers.","1"
"115","https://www.nu.nl/algemeen/5990965/slob-wijst-op-onderwijsgeld-sociale-partners-vinden-het-bedrag-te-laag.html","Het kabinet trekt structureel 285 miljoen euro uit voor betere arbeidsvoorwaarden voor leraren in het basisonderwijs. Minister Arie Slob (Onderwijs) wijst er wel op dat de sociale partners hier eerst afspraken over moeten maken. ""Ik doe een dringende oproep aan de sociale partners om weer om tafel te gaan en dit geld te gebruiken voor leraren"", zegt Slob. De Algemene Onderwijsbond (AOb) en de PO-Raad zijn sinds juni niet meer met elkaar in gesprek. De werkgevers boden een loonsverhoging van 4 procent, maar dat was voor de werknemersvereniging onvoldoende. ""Als de schoolbesturen en vakbonden niets doen, gaat het geld de reserves in. Dat zou zonde zijn"", waarschuwt de bewindsman. Sociale partners vinden geboden bedrag te laag De vakbond laat in een reactie weten dat de 285 miljoen euro niet genoeg is. ""We hebben geld nodig voor het speciaal onderwijs, voor schoolleiders, voor loonsverhoging in algemene zin én we willen de loonachterstand ten opzichte van de markt wegwerken"", zegt AOb-voorzitter Liesbeth Verheggen. Bovendien, zegt Verheggen, gaat het om een ""gewone loonruimte"" van 3 procent. Een verhoging die voor alle ambtenaren geldt. Ook de werkgevers hekelen het beeld dat Slob neerzet van leraren die er met de beschikbare miljoenen op vooruitgaan. De loonkloof wordt niet ingelopen, maar zorgt er alleen voor dat die niet groter wordt, laat de PO-Raad in een reactie weten. Leraren gingen er gemiddeld 9,5 procent op vooruit Het geld is bestemd voor de leraren, zodat hun salaris kan meegroeien met dat van werknemers van bedrijven. Dan moeten de betrokken partijen het echter wel eerst eens worden aan de onderhandelingstafel. Volgens berekeningen van het ministerie gingen leraren er in 2018 en 2019 gemiddeld 9,5 procent op vooruit.","1"
"116","https://www.nu.nl/politiek/5985188/otten-doet-aangifte-tegen-forum-voor-democratie-vanwege-smaad-en-laster.html","Henk Otten doet vrijdag aangifte tegen zijn voormalige partij Forum voor Democratie (FVD). Hij wil dat het Openbaar Ministerie (OM) onderzoekt of er sprake is van smaad, laster en lasterlijke aanklacht, laat hij vrijdag aan NU.nl weten. ""Mijn naam moet worden gezuiverd"", zegt Otten. Het onderzoek zal zich waarschijnlijk op partijleider en bestuurslid Thierry Baudet, Rob Rooken (bestuurslid) en Paul Frentrop (adviseur) richten. Wie er precies bij betrokken zijn, moet justitie nu gaan uitzoeken, benadrukt Otten. Als er personen schuldig worden bevonden, kunnen er geldboetes en gevangenisstraffen van maximaal twee jaar worden opgelegd. Otten heeft advocatenkantoor Wladimiroff Advocaten uit Den Haag in de arm genomen. Otten: 'Flutrapport alleen om mij te beschadigen' Smaad (het opzettelijk beschadigen van iemands goede naam) en laster (het opzettelijk liegen om iemand te beschadigen) hebben betrekking op het interne onderzoeksrapport over Otten dat FVD zelf liet opstellen. Daarin staat onder meer dat Otten fraudeerde met subsidiegelden; op basis daarvan werd hij eind juli uit de partij gezet. ""Dat onderzoek is op geen enkele professionele manier gedaan. Er was geen hoor en wederhoor"", zegt Otten. Een onafhankelijk, extern onderzoek naar de boekhouding van de partij werd volgens hem door Baudet afgewezen. Otten pleitte daar juist wel voor.""Dit flutrapport is alleen gemaakt om mij te beschadigen. Ik werk al bijna dertig jaar in de financiële wereld. Je werkt daar op basis van vertrouwen. Ik ben ook nog gewoon lid van de Eerste Kamer en ben daar voorzitter van de financiële commissie. Ik wil dat werk gewoon weer oppakken."" Baudet dreigde met aangifte, maar zag ervan af Omdat FVD het onderzoek naar het ministerie van Binnenlandse Zaken heeft doorgestuurd, beschuldigt Otten de partij ook van lasterlijke aanklacht. Dat is het geval wanneer iemand opzettelijk een valse klacht of aangifte bij de overheid indient om iemand te beschadigen.","1"
"117","https://www.nu.nl/algemeen/5970181/geroyeerde-fvder-otten-doet-aangifte-tegen-baudet-wegens-smaad.html","Medeoprichter en Eerste Kamerlid Henk Otten van Forum voor Democratie (FVD) doet aangifte tegen partijleider Thierry Baudet en bestuursleden Rob Rooken en Paul Frentrop wegens smaad. Otten ziet zich genoodzaakt deze stap te nemen vanwege ""de ongefundeerde beweringen van het bestuur"" die zijn ""goede naam en reputatie ernstig beschadigen"", zo schrijft hij donderdag op Twitter. Voormalig penningmeester Otten werd woensdag door het bestuur uit de partij gezet en geroyeerd wegens ""vermoedelijke fraude met overheidssubsidies"", maar bestrijdt de lezing van de partijtop. Het zou gaan om een factuur van 24.000 euro van een bv van de inmiddels eveneens geroyeerde oud-FVD'er Robert Baljeu. Otten en Baudet zouden het er destijds niet over eens zijn uit welk potje van de partij de kosten gedekt moesten worden. Otten wil openbaarmaking jaarrekening Van fraude spreken, gaat Otten dan ook te ver. Hij roept het bestuur op om de jaarrekeningen openbaar te maken om openheid van zaken te geven. ""Ik heb altijd erg veel belang gehecht aan financiële transparantie, de leden en de kiezers hebben hier gewoon recht op en andere partijen doen dit ook"", schrijft hij op Twitter. Hij vermoedt dat Baudet dat niet wil doen omdat de leden dan kunnen zien hoe de partij haar geld besteedt. ""Omdat ze niet willen dat de leden zien dat de door Rob Rooken geleide campagne voor de gemeenteraadsverkiezingen van 2018 in Amsterdam heel veel geld gekost heeft (ruim 450.000 euro voor drie raadszetels)"", aldus Otten.Kritiek op radicale koers komt Otten duur te staan Otten is vastbesloten zijn werk als senator in de Eerste Kamer, waar hij voorzitter van de commissie Financiën is, voort te zetten. Hij ziet de recente ontwikkelingen in de mede door hem opgerichte partij als een poging van Baudet en Frentrop om critici binnen de partij, zoals Baljeu en hijzelf, monddood te maken.","1"
"118","https://www.nu.nl/politiek/5969994/forum-voor-democratie-zet-henk-otten-uit-partij-om-fraudeverdenkingen.html","Forum voor Democratie heeft woensdag aangekondigd senator Henk Otten uit de partij te zetten. Hij wordt door de partij verdacht van fraude op basis van een intern onderzoek naar de partijadministratie in 2018. Dat meldt Forum in een verklaring op de website van de partij. Het ministerie van Binnenlandse Zaken is van de vermeende fraude op de hoogte gesteld, aldus de partij. Het intern onderzoek werd ingesteld naar aanleiding van de jaarrekening voor 2018. Bij het opstellen daarvan kwamen onregelmatigheden naar voren, zoals een gebrek aan verantwoording over hoe de opbrengsten van de verkoop van boeken en FvD-promotiemateriaal van partijleden en andere sympathisanten werden besteed. Otten zou volgens het interne onderzoek partijfondsen hebben gebruikt voor een ""ongeoorloofde betaling"" aan een relatie op basis van een valse factuur. Dat bedrag heeft hij weer terugbetaald. Ook zou zijn gebleken dat hij samenspande met de opsteller van die factuur. Dat was voor Forum voldoende aanleiding om hem te royeren als partijlid, schrijft de partij. De ophef die in april ontstond naar aanleiding van vermeende onregelmatigheden in de boeken van de partij leidde al tot het vertrek van Otten als penningmeester van de partij. Hij nam wel zitting in de Eerste Kamer, maar werd daar geen fractievoorzitter, zoals eerder wel de bedoeling was. Paul Cliteur nam die functie op zich. Otten werd wel voorzitter van de senaatscommissie voor Financiën. Otten beticht de partij in een reactie op het bericht over zijn royering van ""smaad"". Hij zegt het voornemen te hebben gewoon in de Eerste Kamer te blijven zitten.","1"
"119","https://www.nu.nl/politiek/5967682/pvda-dreigt-ook-tegen-woonplannen-van-kabinet-te-stemmen.html","De coalitie en het kabinet hoeven er niet op te rekenen dat de PvdA zomaar instemt met de plannen voor de woningmarkt. Partijleider Lodewijk Asscher stelt een aantal voorwaarden aan zijn steun, zegt hij in een interview met NU.nl. Eerder dreigde de sociaaldemocraat de onderwijsbegroting te blokkeren. Op het gebied van de woningmarkt moeten er stappen worden genomen"", zegt Asscher. ""Het kabinet kan er niet zomaar van uitgaan dat wij de begroting zullen steunen"", aldus de PvdA'er. De stem van de PvdA is vooral relevant in de Eerste Kamer waar de coalitie van VVD, CDA, D66 en ChristenUnie geen meerderheid meer heeft. De PvdA is een van de drie oppositiepartijen die de coalitie aan een meerderheid kan helpen. Officieel maakt iedere Senaatsfractie een eigen afweging, maar in de praktijk worden dit soort zaken binnen een partij afgestemd.De PvdA stelt drie eisen aan eventuele steun in de Eerste Kamer voor de plannen van Binnenlandse Zaken, het ministerie waar de woningmarkt onder valt. Meer woningen bouwen, agressiever tegen investeerders Asscher is om te beginnen ontevreden met het kabinetsvoornemen om er tot 2025 jaarlijks 75.000 woningen bij te bouwen. ""Er moet veel meer worden bijgebouwd."" Daarnaast moet er harder worden opgetreden tegen investeerders. Asscher: ""Beleggers die hele woonblokken opkopen om vervolgens de huren te verhogen of er Airbnb's van maken, moeten we agressief bestrijden. Wij willen deze sprinkhanen een hogere overdrachtsbelasting laten betalen van niet 2, maar 10 procent. Voor starters moet die naar 0 procent."" Tot slot moet de woningmarkt verder worden gereguleerd door de inkomensgrens voor sociale huurwoningen te verhogen. Die grens ligt nu op 38.000 euro per jaar, de PvdA heeft 45.000 euro voorgesteld. ""Maar ik heb ook geen bezwaar tegen 55.000 euro"", aldus Asscher. PvdA zelf ook schuldig aan huidige situatie op woningmarkt De sociaaldemocraat weet dat dit kabinet te maken heeft met de erfenis van Rutte II, het kabinet waarin Asscher vicepremier was. ","1"
"120","https://www.nu.nl/politiek/5966017/kamerlid-van-kooten-arissen-verlaat-pvdd-uit-onvrede-over-koers.html","Tweede Kamerlid Femke Merel van Kooten-Arissen verlaat de Partij voor de Dieren (PvdD) en gaat verder als onafhankelijk Kamerlid. Ze verlaat de fractie omdat ze vindt dat de PvdD te veel een one-issuepartij is. ""Ik wil als volksvertegenwoordiger strijden voor dier, natuur, milieu én mens. Tegen achterstelling en voor rechtvaardigheid"", schrijft Van Kooten-Arissen in een verklaring op Facebook. ""In de strijd voor een leefbare aarde voor toekomstige generaties mogen de mensen die nú leven niet vergeten worden."" Hoewel de PvdD de afgelopen jaren groeit, ziet Van Kooten-Arissen niet dat de partij de horizon verbreedt. ""Steeds meer mensen vinden hun weg naar de PvdD, omdat zij verder kijken dan de partijnaam lang is en zich aangetrokken voelen tot het brede gedachtegoed, het 'Plan B', achter de smalle voordeur. Echter, tot mijn grote spijt zie ik eerder een versmalling dan een verbreding in de onderwerpen die PvdD tot haar 'corebusiness' rekent."" De politica, die sinds 2017 in de Kamer zit, zegt haar ongenoegen over de koers in de fractie te hebben aangekaart, waarna zij besloten heeft als onafhankelijk Kamerlid verder te gaan. PvdD laat in een reactie weten het vertrek van Van Kooten-Arissen te betreuren en haar uit de partij te zetten. ""Vanwege de schade die Van Kooten-Arissen de partij berokkent, heeft het partijbestuur besloten haar te royeren als lid van de Partij voor de Dieren"", aldus de partij die in de Tweede Kamer verdergaat als een vierkoppige fractie.","1"
"121","https://www.nu.nl/politiek/5960203/pvda-en-groenlinks-blijven-kritisch-over-plannen-in-klimaatakkoord.html","GroenLinks en de PvdA blijven erg kritisch over een aantal belangrijke maatregelen uit het vorige week gepubliceerde Klimaatakkoord. De plannen zijn niet toereikend voor huurders en de grote industrie, lieten de partijleiders woensdagavond weten tijdens het debat over de klimaatplannen. Om de klimaatplannen door het parlement te loodsen, hebben regeringspartijen VVD, CDA, D66 en ChristenUnie de steun van de oppositie in de Eerste Kamer nodig. De PvdA of GroenLinks kunnen de coalitie aan een meerderheid helpen. Maar die steun is niet vanzelfsprekend, waarschuwde PvdA-leider Lodewijk Asscher al direct. ""Ga er niet zomaar van uit dat de PvdA de plannen zal steunen.""Een van die plannen is de oprichting van een warmtefonds. Daarmee kunnen huiseigenaren de verduurzaming van hun woning financieren. Een mooi initiatief, vindt Asscher, maar vooral voor woningbezitters. ""Er moet een oplossing komen voor de huurders die een hogere energierekening krijgen. Anders kun je fluiten naar die steun"", beet Asscher VVD'er Dilan Yesilgöz toe. 'Nederlandse burgers betalen mee aan grote industrie' Jesse Klaver (GroenLinks) vindt vooral dat de zware industrie geen eerlijke bijdrage levert. Er komt een CO2-heffing voor iedere ton die te veel wordt uitgestoten, bovenop de de al bestaande Europese heffing. Die levert volgens Klaver alleen geen enkele euro op omdat de vrijstelling zo hoog is dat bedrijven het niet hoeven te betalen. Als de heffing wel geld oplevert, wordt dat sowieso teruggesluisd naar de industrie via subsidie om te vergroenen. Verder betalen deze meest vervuilende bedrijven 550 miljoen euro aan een subsidiepot voor duurzame energie, maar ontvangen zij daar tot 2030 ook 1 miljard euro uit. Klaver: ""Nederlandse burgers betalen nog steeds mee aan de grote industrie."" Yesilgöz zou juist blij zijn als de CO2-heffing niets opbrengt. ""Dat zou betekenen dat die bedrijven bezig zijn met verduurzamen"", zei de VVD'er. Bovendien gaat het haar maar om één doel: CO2-reductie.","1"
"122","https://www.nu.nl/politiek/5957819/tweede-kamer-kritisch-over-ontmoeting-maxima-met-saoedische-kroonprins.html","De ontmoeting van koningin Máxima met de omstreden Saoedische kroonprins Mohammed Bin Salman valt verkeerd bij meerdere partijen in de Tweede Kamer. Regeringspartij D66 wil opheldering van het kabinet. De kroonprins is onder meer betrokken bij de moord op de Saoedische journalist Jamal Khashoggi, concludeerden onderzoekers van de Verenigde Naties (VN) vorige week. De ontmoeting had nooit mogen doorgaan, vindt D66-Kamerlid Sjoerd Sjoerdsma. Wie daarvoor toestemming gaf, ""begrijpt niks van diplomatie en nog minder van beeldvorming"". De Saoediërs gaan hiermee aan de haal om Bin Salman voor te stellen als gerespecteerd wereldleider, vreest hij. Tweede Kamerlid Sadet Karabulut (SP) schreef op Twitter dat zij wil weten of het klopt dat de koningin en Bin Salman niet over de zaak-Khashoggi hebben gesproken. Als dat zo is, vindt ze dat ""onbegrijpelijk"". Karabulut wil de kwestie aankaarten tijdens een debat over mensenrechten met minister Stef Blok van Buitenlandse Zaken, aanstaande maandag. Ook GroenLinks reageerde kritisch. Ook de speciale VN-rapporteur voor buitenrechtelijke executies, Agnes Callamard, was er niet van gecharmeerd dat Khashoggi niet werd besproken, zei ze tegen AD. ""Dat is meer dan teleurstellend. Het is één ding om deze man te ontmoeten, het is iets anders om te zwijgen. Op dit punt staat zwijgen gelijk aan medeplichtigheid.’’","1"
"123","https://www.nu.nl/politiek/5922387/premier-rutte-biedt-groningers-excuses-aan-oppositie-is-sceptisch.html","Premier Mark Rutte biedt de Groningers namens het kabinet excuses aan voor de schade die zij ondervinden als gevolg van de gaswinning in de regio. Oppositiepartijen reageren met argwaan. Die vragen zich af wat die excuses precies betekenen. Het kabinet heeft de enorme opgave van de schade- en hersteloperatie sinds 2012 ""vanaf het begin volstrekt onderschat"", zei Rutte dinsdagavond in de Tweede Kamer tijdens een debat over de recente forse aardbeving in de provincie Groningen. Ook lag de nadruk volgens hem te veel op een ""juridische zekerheid"". De premier noemt het ""verschrikkelijk"" wat er is gebeurd en benadrukt dat de gaswinning zo snel mogelijk naar nul moet. Dat is geen kwestie van geld, benadrukte Rutte, maar heeft met de leveringszekerheid te maken. Begin 2018 bood Rutte ook zijn excuses aan voor de problemen in Groningen. Het ging toen specifiek over het uitblijven van een nieuw schadeprotocol. Oppositiepartijen konden de excuses waarderen, maar vroegen zich gelijk af wat de Groningers eraan hebben. Zo kon Rutte niet beloven dat de gaswinning volgend jaar al wordt teruggeschroefd naar 12 miljard kubieke meter in plaats van in 2022, zoals het Staatstoezicht op de Mijnen (SodM) onlangs adviseerde. ""Wat koop je ervoor?"", vroeg PvdA-Kamerlid Henk Nijboer zich hardop af. ""Wat betekent het?"", reageerde SP'er Sandra Beckerman. Tom van der Lee (GroenLinks) vindt dat er iets concreets tegenover die excuses moet staan. Oppositiepartijen keuren beleid Wiebes af Een deel van de oppositie diende aan het einde van het debat een motie van afkeuring in tegen minister Eric Wiebes (Economische Zaken), die ook bij het debat aanwezig was, vanwege zijn schade- en versterkingsbeleid in de provincie Groningen. De oproep van de SP kreeg steun van PvdA, PvdD, 50PLUS en PVV, goed voor ruim een derde van de Kamer.","1"
"124","https://www.nu.nl/politiek/5921199/eerste-kamer-dwarsboomt-voorgenomen-verbod-op-asbestdaken.html","Er komt voorlopig geen verbod op asbestdaken. De Eerste Kamer heeft een wetsvoorstel van het kabinet om het dakbedekkingsmateriaal uit te bannen verworpen. Asbest kan heel schadelijk zijn voor de gezondheid. Het uitstel waarmee staatssecretaris Stientje van Veldhoven (Infrastructuur en Waterstaat) de senaat op de valreep nog over de streep hoopte te trekken, mocht niet baten. Eerder ging de Tweede Kamer wel akkoord met het verbod. Veel Eerste Kamerleden voelen wel voor een verbod op asbestdaken, maar vinden dat het kabinet te overhaast en te rigoureus te werk gaat. Het kabinetsplan zou mensen die hun dak moeten vervangen veel werk bezorgen en op hoge kosten jagen. VVD, CDA, PVV, PvdA en SGP stemden daarom tegen. Kabinet paste plan dinsdagochtend nog aan Van Veldhoven paste het kabinetsvoorstel dinsdagochtend nog aan vanwege de zorgen in de Eerste Kamer. Zij stelde voor het verbod pas in 2028 in te stellen. Volgens het oorspronkelijke wetsvoorstel zouden astbestdaken per 31 december 2024 verboden worden, maar veel senatoren vrezen dat dat voor veel mensen onmogelijk en onbetaalbaar is. Van Veldhoven was ook van plan om gemeenten uitstel tot en met 2030 te bieden. Het gaat hierbij om gevallen waarbij ""asbestdaksanering als gevolg van bijvoorbeeld sloop, grootschalige renovatie of verduurzamingsprojecten in de tussenliggende periode reeds is voorzien"", schreef ze in een brief aan de Kamer. Dit moet schrijnende gevallen voorkomen. Minister kondigde eerder al speciaal fonds aan De voorgestelde wet verplicht eigenaren om asbesthoudende producten te verwijderen. Het verbod richt zich op asbesthoudende daken waarbij het asbest in contact staat met de buitenlucht. Het gaat hierbij om golfplaten daken en dakleien, niet om dakbeschot.","1"
"125","https://www.nu.nl/politiek/5913426/groenlinks-kamerlid-ozdil-verlaat-fractie-na-vertrouwensbreuk.html","GroenLinks-Tweede Kamerlid Zihni Özdil neemt afscheid van de fractie. Er is volgens hem en partijleider Jesse Klaver sprake van een ""vertrouwensbreuk"". Özdil stelt zijn zetel ter beschikking aan de partij. Dat laten Özdil en Klaver dinsdagavond in verschillende verklaringen weten. ""De afgelopen twee jaar heb ik met veel trots mijn Kamerlidmaatschap voor GroenLinks vorm gegeven"", schrijft Özdil op Facebook. ""Een piek is dat voor GroenLinks het leenstelsel niet langer in steen gebeiteld is. Een dal is dat dat ook tot een vertrouwensbreuk heeft geleid. Daarom neem ik afscheid van de fractie."" Klaver schrijft in een mail naar zijn achterban dat de gehele GroenLinks-fractie tot de conclusie is gekomen dat de vertrouwensbreuk tussen hen niet meer te herstellen is. ""Er is iets grondig misgegaan en dat vinden we enorm spijtig. Zihni is een creatief denker, iemand met veel talent, maar als Kamerlid kwam hij in de knoop. We hebben ons uiterste best gedaan hem te ondersteunen en bij de fractie te behouden. Dat is niet gelukt en daar balen wij van"", aldus Klaver.Volgens de GroenLinks-leider is meerdere keren geprobeerd het functioneren van Özdil te verbeteren. ""Maar hij bleef afspraken keer op keer schenden, schond de onderlinge vertrouwelijkheid en vertoonde ontoelaatbaar gedrag waardoor collega's zich niet meer veilig voelden."" Özdil gaf zonder overleg kritisch interview over leenstelsel Özdil zit sinds de laatste Tweede Kamerverkiezingen van 2017 in de Tweede Kamer en voert het woord over onder andere onderwijs. Hij liet enkele weken geleden in een interview met Trouw weten dat hij zich tegen het leenstelsel voor studenten keerde. Dat stelsel kwam in 2015 in de plaats van de basisbeurs, met steun van onder andere GroenLinks. Özdil noemde het systeem in de krant ""asociaal"" en ""verrot"". Later bleek dat dit gesprek niet met de fractie was afgesproken, zoals doorgaans wel gebruikelijk is.","1"
"126","https://www.nu.nl/tweede-kamerverkiezingen-2021/6122276/laatste-tv-debat-achter-de-rug-wat-zegt-de-campagne-over-de-formatie.html","et laatste tv-debat zit er na dinsdagavond op. Nadat de lijsttrekkers zo'n beetje bij elk denkbaar programma zijn geweest om hun verhaal te vertellen, is de kiezer aan zet. Donderdag start direct de formatie. Wat kunnen we daar op basis van de campagne nu al over vertellen? Het ging tijdens deze campagne opvallend vaak over de coalitievorming ná de verkiezingen. Sommige partijleiders lieten zich graag in de kaarten kijken; bij GroenLinks staat de voorkeur (SP, PvdA en D66) zelfs op de verkiezingsposter. Anderen waren voorzichtiger. Eén ding weten we zeker: de PVV en Forum voor Democratie vallen af voor een coalitie doordat die partijen door bijna iedereen worden uitgesloten. Daarnaast zijn er minstens vijf partijen nodig voor een meerderheid in de Eerste Kamer. Dat kan niet zonder VVD, CDA, GroenLinks, D66, PvdA, SP of ChristenUnie. Er lijkt ook een derde wetmatigheid: men lijkt ervan uit te gaan dat de VVD deze verkiezingen gaat winnen. Dat is ook niet gek gezien de trends in de peilingen van de afgelopen vier jaar. Een volgend kabinet zal dus waarschijnlijk weer door Mark Rutte worden geleid, het is dus interessant om te kijken wat hij en zijn partij willen. Rutte wil in ieder geval met CDADe VVD-leider spreekt liever geen voorkeur uit, behalve dat hij het CDA als eerste uitnodigt wanneer hij de grootste wordt. Die wens is wederzijds. Een veilige keuze voor de centrumrechtse partijen. De blik moet dan al snel naar links. Niet naar D66 - die partij voelt zich comfortabel in de coalitie en bleek een betrouwbare partner voor VVD en CDA - maar naar de drie linkse oppositiepartijen SP, GroenLinks en PvdA. Dan wordt het al wat meer puzzelen. PvdA en GroenLinks hebben al vroeg een pact gesloten: die gaan niet zonder elkaar regeren.","1"
"127","https://www.nu.nl/politiek/6123370/cda-wil-nog-niet-aanschuiven-bij-liberaal-motorblok-van-d66-en-vvd.html","CDA-leider Wopke Hoekstra stelt dat zijn partij het momenteel ""echt niet aantrekkelijk"" vindt om alvast bij het motorblok VVD-D66 aan te schuiven. In gesprek met journalisten ging Hoekstra niet in op eventuele inhoudelijke verschillen tussen partijen, maar stelde hij meermaals dat het initiatief voor de formatie niet bij het CDA ligt. De terughoudendheid van Hoekstra rondom de liberale partijen komt niet uit de lucht vallen. In verkiezingstijd hekelde de CDA-leider in gesprek met NU.nl het ""richtingloze liberalisme"" van voormalig coalitiepartner VVD. Hoekstra stelt tevens niet te willen aanschuiven omdat de liberale partijen het nog niet eens zijn over mogelijke coalitiepartners. Daarmee verwijst de CDA-leider naar de uitspraken van demissionair premier Mark Rutte (VVD) en D66-leider Sigrid Kaag van eerder deze maandag. Rutte sprak onder meer de wens uit om onderzoek uit te voeren naar een mogelijke coalitie met JA21, maar Kaag noemde een samenwerking tussen D66 en die partij ""onvoorstelbaar"". Hoekstra sloot overigens niet uit deel te maken van een volgende coalitie. Zijn centrumrechtse partij met vijftien zetels geldt als een sleutelstuk binnen talloze mogelijke opties. Dat Hoekstra de deur voor een hernieuwde samenwerking niet sluit maar op een kier houdt, ligt daarom in de lijn der verwachting. De CDA-leider weigerde in te gaan op vragen rondom de eisen van het CDA aan de onderhandelingstafel. Volgens Hoekstra is zijn partij ""niet in de positie om voorwaarden te stellen"". Hoekstra benadrukte dat het eerst aan de VVD en D66 is om de hoeveelheid opties in te perken. ""Ik heb ook aan de verkenners gevraagd hoe deze twee partijen verder willen.""","1"
"128","https://www.nu.nl/politiek/6123305/formatiegesprekken-gestart-rutte-en-kaag-botsen-over-ja21.html","Verkenners Annemarie Jorritsma (VVD) en Kajsa Ollongren (D66) zijn maandagochtend begonnen met hun gesprekken met de partijleiders in de nieuwgekozen Tweede Kamer om te onderzoeken welke coalities mogelijk zijn. Maandag zijn de leiders van de acht grootste partijen aan de beurt, op volgorde van meeste naar minste zetels. Zodoende mocht demissionair premier Mark Rutte als eerste aantreden. Zijn partij, de VVD, won tijdens de verkiezingen 35 zetels en werd daarmee veruit de grootste partij. De meeste partijen stellen dan ook dat het initiatief voor het vormen van een coalitie bij hem ligt. Rutte stelde maandagochtend dat hij ""serieus wil kijken"" naar het betrekken van JA21 bij de formatiegesprekken. De nieuwe rechts-conservatieve partij van Joost Eerdmans wist in één klap drie zetels te bemachtigen. De demissionair premier wijst echter ook op het aandeel in de Eerste Kamer. ""Zij brengen zeven of acht senatoren mee, dat is interessant. Verder ken ik de partij niet zo goed, dus moeten we kijken wat ze verder willen."" De premier herhaalde dat het CDA, dat zetelverlies moest slikken, de voorkeurspartner blijft van de VVD. Daarnaast noemde Rutte het betrekken van D66, met 23 zetels de op een na grootste partij van Nederland, een ""logische stap"". Een samenwerking tussen de vier partijen zou een minieme meerderheid opleveren in de Tweede Kamer. Kaag noemt coalitie met JA21 'moeilijk voorstelbaar' D66-leider Sigrid Kaag was een stuk minder enthousiast over een mogelijke coalitie met JA21. In gesprek met journalisten wees Kaag op diverse standpunten van haar partij en die van Eerdmans, die lijnrecht tegenover elkaar staan. ""JA21 wil uit de EU en het Klimaatakkoord van Parijs opzeggen, dat lijkt mij geen optie"", citeert het AD haar.","1"
"129","https://www.nu.nl/tweede-kamerverkiezingen-2021/6123625/rutte-wil-eerst-formeren-met-ja21-dan-met-cu-daarna-pas-met-links.html","VVD-leider Mark Rutte geeft de voorkeur aan een coalitie met D66, CDA en JA21. Als deze route niet mogelijk blijkt, wil Rutte eerst kijken of de samenwerking met de ChristenUnie (CU) kan worden voortgezet. Daarna wil Rutte pas dat er naar een linkse partij wordt gekeken. Dat schrijft de demissionaire premier in zijn brief aan de twee verkenners. JA21 splitste zich onder leiding van Joost Eerdmans vorig jaar af van Forum voor Democratie (FVD). ""Deze partij komt niet alleen met drie zetels in de Tweede Kamer, maar heeft ook zeven zetels in de Eerste Kamer en kan daarmee bijdragen aan zicht op een meerderheid in de Staten-Generaal"", aldus Rutte. D66-leider Sigrid Kaag noemde samenwerking met JA21 maandag ""moeilijk voorstelbaar"". In haar brief aan de verkenners pleit zij juist voor een zo progressief mogelijke coalitie. Donderdag gaan de verkenners Annemarie Jorritsma en Kajsa Ollongren afzonderlijk in gesprek met Kaag en Rutte.  JA21-leider Joost Eerdmans liet dinsdag na zijn gesprek met de verkenners weten dat een coalitie met VVD, CDA en D66 het meest voor de hand ligt, maar dat zijn partij belangrijke punten, bijvoorbeeld migratie, niet zomaar aan de kant zet. Twee andere belangrijke punten voor JA21 zijn de EU en klimaat. Op deze drie punten staat de partij ver af van D66. Rutte wil als tweede optie coalitie met CU verkennen Als tweede optie komt een samenwerking met D66, CDA en de ChristenUnie, zoals het vorige kabinet, in beeld voor de VVD. Rutte erkent wel dat dan eerst een oplossing moet worden gevonden voor medisch-ethische kwesties. ChristenUnie en D66 staan op het gebied van voltooid leven lijnrecht tegenover elkaar. Kaag schrijf in haar brief dat het voor D66 ""van belang is dat medisch-ethische vraagstukken zorgvuldig kunnen worden besproken in het parlement, zonder dat op voorhand een uitkomst vastligt"". CU-leider Gert-Jan Segers vindt het juist van belang om het tijdens de onderhandelingen al te hebben over ""de meest gevoelige verschillen"".","1"
"130","https://www.ad.nl/wonen/kamer-wil-snel-af-van-investeerder-die-woning-opkoopt-en-verhuurt~a128f53c/","Kamer wil snel af van investeerder die woning opkoopt en verhuurt De Tweede Kamer wil investeerders dwarsbomen die huizen wegkapen voor gewone mensen en er zelf niet in gaan wonen. Vandaag komen de ChristenUnie, CDA, VVD en D66 daarom met een opkoopverbod voor tenminste vijf jaar. Steeds meer koopwoningen worden opgekocht door beleggers. Onderzoek van het Kadaster laat zien dat het aandeel panden gekocht door particuliere verhuurders is toegenomen van 2 procent in 2009 naar 6 procent in 2018. En in grote steden en studentensteden ligt dit percentage nog veel hoger. Dit is een probleem, omdat in zulke buurten regelmatig een schaarste aan betaalbare koopwoningen ontstaat. En veel particuliere beleggers vragen vervolgens hoge huurprijzen voor bewoning van hun pand. Gemeenteraden moeten straks een verbod kunnen invoeren om woningen zonder vergunning te verhuren in gebieden waarin dit speelt, vindt de voormalige coalitie. Zo’n ban geldt dan tot maximaal vier jaar na aankoop van het pand en de woning kan in de tussentijd alsnog met een vergunning verhuurd worden. Uitzonderingen Eigenaren mogen een woning wél verhuren als ze die al in bezit hadden voordat de nieuwe regels ingaan. Ook een huis dat bij verkoop al minimaal zes maanden verhuurd wordt, valt niet onder het verbod. Overigens was minister Ollongren (Binnenlandse Zaken) al bezig met een vergelijkbaar wetsvoorstel, maar de partijen vrezen dat dit plan in de ijskast belandt nu het kabinet is afgetreden. Hun voorstel is ook duurzamer: deze wetswijziging geeft gemeenten minimaal vijf jaar de mogelijkheid een opkoopbescherming in te voeren. De regel kan ook verlengd worden, na een evaluatie. Het voorstel van de minister beslaat maar drie jaar. ChristenUnie-Kamerlid Carla Dik-Faber is de initiatiefnemer.","0"
"131","https://www.ad.nl/binnenland/grapperhaus-idioten-die-agenten-in-hun-tuin-opwachten-dat-is-zo-laf-zo-laag~a404558a/","Grapperhaus: ‘Idioten die agenten in hun tuin opwachten, dat is zo laf, zo laag’ Als de avondklok verlengd wordt, is de politie daar klaar voor, stelt minister Ferd Grapperhaus (Justitie). Wel maakt hij zich zorgen omdat foto’s en huisadressen van agenten door relschoppers online worden gezet. ,,Dat is echt het lafste en laagste wat er is.’’Hij verzette zich in oktober in de ministerraad tegen de avondklok, wil minister Grapperhaus wel verklappen. De minister hoorde bij het kamp ministers dat vond dat er ‘nog ander gereedschap in de kist lag’. De situatie is nu anders, zegt hij. ,,Met de oprukkende mutaties zijn het spannende tijden en kunnen we dit middel niet buiten beschouwing laten.’’ Een dezer dagen beslist het kabinet of de avondklok toch verlengd moet worden. Premier Mark Rutte zal naar Grapperhaus kijken. Kan de politie dat aan? Antwoord nu: ,,Ja.’’Na de invoering van de avondklok twee weken geleden werd de politie zwaar op de proef gesteld tijdens onlusten in binnensteden. De minister stapte in de dienstauto en ging langs agenten in zeven steden. Van Almere tot Amsterdam en van Rotterdam tot Den Bosch bleken ‘zijn’ dienders soms ‘aangedaan’, maar ‘in control’, zegt de minister. ,,Ik ben onder de indruk. ME’ers die geen dienst hadden, maar via de radio’s of appjes hoorden dat ze weleens nodig zouden kunnen zijn, haastten zich naar het bureau. Het is hier en daar spannend geweest, maar ik heb bij evaluaties gezeten en dan zie je hoe er is opgetreden… Zo professioneel, daar kan geen politieserie tegenop.’’ Niettemin waren er flinke rellen. Deze jongeren gingen niet een maand geleden de straat op, maar nu, sinds de avondklok. Wat zegt dat? ,,Mensen raken uitgeput van de strijd tegen het virus. Het is ook lastig. Nu weer met de Britse mutant, andere varianten. Het is pittig.","1"
"132","https://www.ad.nl/apeldoorn/apeldoorn-laat-reclame-voor-overspel-voorlopig-langs-de-weg-hangen~a877f984/","De gemeente Apeldoorn lijkt weinig te zien in het verbieden van reclames die ‘overspel promoten’. De SGP en ChristenUnie willen dat soort uitingen in bijvoorbeeld bushokjes liefst tegenhouden. Het gaat om posters van met name Second Love, een website voor mensen die willen vreemdgaan. De twee politieke partijen vinden het onvoorstelbaar dat die langs de openbare weg de aandacht mogen trekken. Apeldoorn wil graag een ‘comfortabele gezinsstad’ zijn, zo staat in de belangrijkste strategische doelen. Reclame voor ontrouw staat daar volgens SGP en ChristenUnie haaks op.  Daarom vroegen zij burgemeester en wethouders onlangs welke mogelijkheden er zijn om bepaalde reclames te weren. Een aantal andere gemeenten, waaronder Nunspeet, is daar al mee bezig. Goede zeden Apeldoorn ziet daar geen directe juridische basis voor. De reclameborden in bushokjes en aan lantaarnpalen zijn in beheer bij JC Decaux. In de overeenkomst met dat bedrijf heeft de gemeente een paar voorwaarden opgenomen over wat en niet kan. Reclames met een religieus of politiek karakter (behalve in verkiezingstijd) zijn niet toegestaan, en ook als JC Decaux ‘zich redelijkerwijs zou moeten afvragen of de tekst in strijd is met de goede zeden of de openbare orde’, dient het een tekst eerst voor te leggen aan de gemeente. Toelaatbaar Daarnaast gelden de landelijke regels uit de Nederlandse Reclame Code. De Reclame Code Commissie heeft twee keer geoordeeld dat de reclames van Second Love ‘de grens van het toelaatbare niet te buiten gaat’, concludeert de gemeente.  Apeldoorn zou er dus echt zelf voor moeten kiezen het tegen te gaan, via extra voorwaarden voor de exploitant. Burgemeester en wethouders spreken daar geen duidelijk ‘ja’ of ‘nee’ over uit, maar uit hun antwoorden klinkt in elk geval zeker niet de wil om ermee aan de slag te gaan. Een politieke meerderheid zou dat dan moeten willen. Gratis reclame Daarbij vraagt de gemeente zich ook hardop af of zoiets wel het juiste effect zou hebben. ‘","1"
"133","https://www.ad.nl/oss/boze-spuugspetters-van-de-burgemeester-en-een-microfoonfoutje~a4a68017/","Ze hadden verkeerde informatie gekregen, anders kón de Tweede Kamer niet met zo’n bespottelijk amendement komen. Er zaten vast spuugspetters op het scherm van de Schaijkse burgemeester, afgelopen week, toen hij de leden van het dwarse actiecomité, en leden van zijn gemeenteraad in een ingelaste vergadering beschuldigde van liegen. Pislink was-ie, voegde hij eraan toe. Ik denk dat Bakermans even vergeten is dat hij, voorlopig in ieder geval nog, burgemeester is van álle Schaijkenaren, niet alleen de Schaijkenaren die doen wat hij zo graag wil, namelijk fuseren met Uden. En dat hij, behalve misschien portefeuillehouder van dit onderwerp, óók voorzitter van de gemeenteraad is, en derhalve opgescheept met de schone taak om politieke meningsverschillen te overbruggen en eenheid te smeden. Het was Bakermans allemaal even ontschoten.Hij berispte Madeleine Hoek van de VVD dan ook niet toen zij, per ongeluk, met open microfoon snauwde dat het niet erg was dat Sybren Reitsma, gekozen volksvertegenwoordiger, niet te horen was. ,,Houden zo”, hoorde je haar zeggen. Ze had geen goed woord over voor de parlementariërs die zich lieten leiden door brieven en telefoontjes van actiegroeperingen. Zei ze zonder blikken of blozen, terwijl de Schaijkse VVD een paar uur eerder een brief op poten naar de Kamerleden in Den Haag had gestuurd. Ja, naar die mensen, die ze in de krant ‘een GroenLinks-mevrouw en een CDA-meneer met een onbegrijpelijk verhaal’ had genoemd. De politiek is wispelturig. Ik begrijp inmiddels wel dat ze in Den Haag denken dat het verstandiger is dat zíj bepalen wat beter is voor Schaijk, want zelf lijkt Landerd het niet te kunnen. Nog een paar dagen tot de stemming in de Tweede Kamer. Ik denk dat het de Landerdse gemeenteraad, inclusief voorzitter, goed zou doen samen wat verbindends te ondernemen. Misschien is het tijd voor een hei-sessie, met frisse lucht, en beweging. Hoe heet dat mooie natuurgebied ook alweer?","1"
"134","https://www.ad.nl/nijmegen/horecatycoon-oubaha-blij-met-rechtszaak-we-worden-door-de-politiek-stelselmatig-genegeerd~aa0422ce/","Horecatycoon Oubaha blij met rechtszaak: ‘We worden door de politiek stelselmatig genegeerd’ ARNHEM / NIJMEGEN - De Gelderse horecatycoon Khalid Oubaha is ‘enorm blij’ dat Koninklijke Horeca Nederland (KHN) nu eindelijk naar de rechter stapt met als doel om weer open te mogen. ,,De politiek heeft onze branche opgegeven.Nu de plannen voor mogelijke versoepelingen van coronamaatregelen naar buiten komen, lijkt het er opnieuw op dat de horeca nergens op hoeft te rekenen. Reden voor de brancheorganisatie KHN om naar de rechter te stappen. De eisen: een snelle heropening en een beter financieel steunpakket. Ook wil de KHN inzage krijgen in wetenschappelijke onderbouwing die de overheid gebruikt om te komen tot de strenge maatregelen voor de horeca. ,Op 14 oktober moest alleen de horeca helemaal dicht, alle overige branches konden geheel of gedeeltelijk openblijven”, zegt Oubaha. ,,We worden door de politiek stelselmatig genegeerd, komen gewoon niet aan tafel. En ondertussen verliezen we elke maand bakken met geld. Je kunt de sector niet langer kapot laten gaan, de onderste steen moet boven.” Parken als alternatief terras Sander Wind (rechts) van de Gelderse afdeling van Koninklijke Horeca Nederland in zijn horecazaak FortVier in Arnhem. © Gerard Burgers Net als Oubaha zag ook Sander Wind van de Gelderse afdeling van KHN hoe Nederland afgelopen weekend genoot van het prachtige weer. ,,Normaal zouden de terrassen zijn volgestroomd. Nu werd er massaal ingekocht bij de supermarkten en de slijterijen en werden de parken gebruikt als alternatief terras.” Daarbij werd lang niet altijd de 1,5 meter-regel in acht genomen. Het zou veel veiliger zijn geweest als deze mensen op horecastoelen hadden kunnen genieten van een hapje en een drankje, zegt Wind. ,,We hebben afgelopen zomer bewezen dat we dat prima kunnen organiseren. Als enig bedrijfstype lieten we mensen vragenlijsten invullen, zorgden we voor voldoende afstand en andere maatregelen. Andere branches volgden pas veel later.”","1"
"135","https://www.ad.nl/gouda/verkiezingskaravaan-baudet-houdt-halt-in-gouda-fvd-frontman-sneert-naar-gemeente-paniek-was-enorm~a74618532/","Verkiezingskaravaan Baudet houdt halt in Gouda, FvD-frontman sneert naar gemeente: ‘Paniek was enorm’ Met een sneer naar burgemeester Verhoeve trapte Thierry Baudet af en met een sneer eindigde hij. De verkiezingskaravaan van Forum voor Democratie hield maandag halt in Gouda. Tijdens het ronddelen van stroopwafels kwam alles voorbij waar de partij voor staat.  De paniek was enorm, opent Baudet op parkeerterrein Klein Amerika aan de rand van de Goudse binnenstad. ,,Ik had de burgemeester aan de lijn, we mochten onze komst niet aankondigen”, zegt de FvD-frontman. Allemaal angst, volgens hem. Niet voor corona, nee. Voor Forum. ,,Want wij zijn niet meer bang, wij gaan de verkiezingen winnen”, roept Baudet.Zijn toehoorders juichen. Er zijn er in trainingspak, maar ook in maatpak. Ze hebben een geruite pantalon aan of werkbroek vol verfspatten. Dragen een petje achterstevoren of hebben een sjaal met Burberry-motief om de nek. Toekijken doen ze veelal op graffitistrepen met 1,5 meter afstand ertussen.  Lang haar De termen wanstaltig en absurd vallen, als het gaat over coronamaatregelen en vaccinatie. Baudet meldt het vaker: corona is niet veel meer dan ‘een griepje’, slechts een klein deel van Nederland dat al ergens aan lijdt heeft er last van, mondkapjes zijn waanzin. ,,En we lopen ook allemaal rond met te lang haar”, zegt Baudet. Hij krijgt er de lachers mee op zijn hand. Er is hier maandagmiddag geen sprake van een evenement maar van een manifestatie volgens de Wet Openbaarheid Manifestaties. En dus is Baudet met zijn verkiezingskaravaan en 150 toehoorders welkom op Klein Amerika in Gouda. Evenementen zijn op dit moment verboden, maar voor betogingen en manifestaties bestaan uitzonderingen in de Covid-wet.  Synagoge De partij wil zoveel mogelijk steden aandoen en kiest voor Gouda vanwege zijn centrale ligging, een Conservatief Café in Gouda en ‘musea’. Tijdens de provinciale verkiezingen in 2019 was FvD de grote winnaar in Gouda.","1"
"136","https://www.ad.nl/koken-en-eten/de-horeca-is-het-zat-en-sleept-de-staat-voor-de-rechter~acbca13e/","De horeca is het zat en sleept de Staat voor de rechter Nu de horeca waarschijnlijk langer de deuren gesloten moet houden, pikt Koninklijke Horeca Nederland het niet meer. De brancheorganisatie stapt naar de rechter om een snelle heropening en een beter steunpakket af te dwingen ,,De verplichte horecasluiting drukt disproportioneel op de branche. Keer op keer blijft perspectief uit met als gevolg dat veel horecaondernemers tegen enorme (financiële) problemen aanlopen”, klinkt het. KHN start daarom een bodemprocedure én vraagt de rechter tegelijkertijd om spoedvoorzieningen te treffen om de horeca zo snel mogelijk te heropenen.  KHN-voorzitter Robèr Willemsen vindt het onacceptabel als er vanaf 2 maart geen enkele versoepeling voor de horeca komt. Restaurants en cafés zitten sinds halverwege oktober op slot, discotheken en nachtclubs zijn al bijna een jaar dicht. ,,De verplichte horecasluiting plus het feit dat de steun vanuit de overheid niet 100 procent van de lasten dekt, betekent dat veel ondernemers het faillissement in de ogen zien, met alle gevolgen - zowel zakelijk als privé - van dien”, reageert Willemsen geërgerd. Al sinds vorig jaar vraagt KHN het kabinet om met een wetenschappelijke onderbouwing te komen voor de strenge maatregelen voor de horeca, maar tot grote ergernis van de brancheorganisatie blijft de onderbouwing uit. Met de bodemprocedure hoopt de KHN inzage te krijgen in de adviezen en onderzoeksrapporten die de overheid gebruikt in zijn besluitvorming. Voorstellen Minister Hugo de Jonge (Volksgezondheid) zei dit weekend met voorstellen te komen om weer publiek toe te laten bij evenementen en sportwedstrijden, maar bood nog geen perspectief voor een heropening van winkels, restaurants en cafés. Dit zorgde tot felle reacties bij winkeliers en horecaondernemers.  ","1"
"137","https://www.ad.nl/nijmegen/redteam-uit-opnieuw-felle-kritiek-wat-kabinet-wil-is-gebaseerd-op-spaarkaartsysteem-voor-ic-bedden~a0ec700b/","RedTeam uit opnieuw felle kritiek: ‘Wat kabinet wil, is gebaseerd op ‘spaarkaartsysteem voor ic-bedden’ In de bestrijding van de pandemie is allang geen sprake meer van 'samen’. En het kabinet maakt er geen beleid op, maar hanteert een ‘spaarkaartsysteem voor ic-bedden'.Die kritiek komt van de Nijmeegse microbioloog Bert Mulder van het RedTeam, de onafhankelijke expertclub die gevraagd en ongevraagd adviseert over de te volgen coronastrategie. Het RedTeam heeft zich de afgelopen maanden wat op de achtergrond gehouden omdat de experts het fundamenteel oneens zijn met de strategie waarvoor het kabinet kiest. We willen ons er niet iedere keer in mengen, omdat het kabinet een soort ‘ic-beddenspaarkaartsyseem’ hanteert. Ze zijn iedere keer, zodra er weer een beetje plek op de intensive care is, aan het kijken hoe ze de patiëntenaantallen weer toe kunnen laten nemen. De strategie is puur gebaseerd op de plek die er op de ic's is.’’ Tijdelijk wat steviger Terwijl het RedTeam juist voorstander is om het aantal besmettingen met ferme maatregelen snel drastisch terug te brengen en van daaruit de maatschappij weer open te gooien. ,,Met behulp van meer testen en goed bron- en contactonderzoek.’’ Idee daarachter is dat de maatregelen van weliswaar misschien tijdelijk wat steviger zijn, maar de schade misschien wel kleiner omdat de periode waarin het nodig is korter is. Dat morgen bekend wordt gemaakt dat de teugels weer worden gevierd voor een paar specifieke groepen - scholen en kappers - is niet de manier waar het RedTeam voor zou kiezen. ,,Want het is voor de winkeliers en de horeca weer een nieuwe klap.’’ En geheel in tegenspraak met de slogan ‘Alleen samen krijgen we corona onder controle’ die het rijk hanteert. Mulder: ,,Het is helemaal niet samen.’’","1"
"138","https://www.ad.nl/politiek/links-wil-dat-boeren-wijken-voor-natuur-vvd-en-cda-proberen-platteland-te-vriend-te-houden~ae66709c/","Bijna niemand heeft het er nog over, maar de stikstofcrisis hangt als een donkere wolk boven deze verkiezingscampagne. Links wil dat boeren wijken voor natuur, VVD en CDA proberen het platteland te vriend te houden.Er komt een nieuwe Kamer en een nieuw kabinet, maar één ding staat vast: het stikstofdossier ligt er en gaat niet weg.’’ Met deze woorden geeft minister van Landbouw, Natuur en Voedselkwaliteit Carola Schouten een winstwaarschuwing af in Nieuwe Oogst, het weekblad van boerenorganisatie LTO. Ook al komen we de coronacrisis langzaam te boven, de Nederlandse economie wordt nog altijd gegijzeld door het stikstofspook.,Het is geen kwestie van of we er iets mee willen’’, zegt Schouten. ,,We moeten er wat mee. Dat weten we sinds de uitspraak van de Raad van State. Hoe langer dit duurt, hoe groter de opgave gaat worden. Als we nu niets doen, zal het steeds zwaarder worden om ons aan te passen aan die nieuwe realiteit.In de nieuwe realiteit rijden we sinds een jaar 100 kilometer per uur op de snelweg. Auto’s stoten daardoor minder stikstof uit, waardoor er ruimte is om dit jaar 75.000 huizen te bouwen. Want daar draaide de uitspraak van de Raad van State in mei 2019 om: er is te veel stikstof in de Nederlandse natuur, en daarom mag er netto geen stikstof meer bij komen. Waar stikstof wordt uitgestoten, moet elders stikstof  En dat betekent nogal wat, want overal komt stikstof vrij, bij het bouwen van woningen, het aanleggen van wegen, bij auto- en vliegverkeer, scheepvaart en industrie. Veruit de grootste uitstoter is de veeteelt: de mest van Nederlandse koeien, varkens en kippen zorgt voor ruim 40 procent van de stikstofneerslag in de natuur.","1"
"139","https://www.ad.nl/den-haag/na-zes-jaar-stampei-gaat-prestigieus-megaproject-in-transvaal-de-prullenbak-in-doodzonde-is-dit~a36f3d0c/","Na zes jaar stampei gaat prestigieus megaproject in Transvaal de prullenbak in: ‘Doodzonde is dit’ Den Haag is het zat. Na zes jaar oponthoud en gekibbel wil het stadsbestuur stoppen met het prestigieuze plan van een joekel van een multicultureel vrijetijdscentrum in Transvaal. Zo komt er ook een einde aan de droom om bezoekers van buiten de stad per duizenden naar de  kwetsbare wijk te lokken.Op de Karwei-locatie langs tramlijn 11 had de ‘Parel van Transvaal’ op maar liefst 63.000 vierkante meter plaats moeten bieden aan een fors hotel, sport- en onderwijsvoorzieningen, appartementen, horeca en heel veel ambachtelijke Marokkaanse, Turkse en Hindoestaanse bedrijven. Het Haagse stadhuis rekende zich rijk met de verwachting van 750 extra banen voor de wijk. Het oorspronkelijke plan uit 2009 plan overleefde met wethouders Marnix Norder, Joris Wijsmuller en Boudewijn Revis drie Haagse bestuurders, maar nummer vier zet nu toch een streep door het multiculturele vrijetijdscentrum in Transvaal. Wethouder Anne Mulder (VVD, bouwen) is bereid om de projectontwikkelaar geld mee te geven voor de geleden financiële schade. Sterk versoberd Dit project kent een lange voorgeschiedenis en heeft vooral geschilpunten tussen de betrokken partijen opgeleverd’’, zegt Mulder in een brief aan de politiek. Hij wil nu stoppen, omdat de projectontwikkelaar de plannen sterk versoberd heeft. Zonder hotel en met minder ruimte voor commercie, sport en onderwijs zou er te weinig van het oorspronkelijke idee overblijven. Voor Atalay Celenk is die boodschap diep teleurstellend. De ondernemer uit Transvaal had zich kosteloos opgeworpen als bemiddelaar tussen de ontwikkelaar en de gemeente, maar hij kreeg de wethouder niet aan tafel. ,,Ik begrijp dat niet. Het is toch altijd goed om samen te praten?’’ Transvaal is de klos, luidt zijn conclusie: ,,Wij zouden met dit prachtige vrijetijdscentrum veel stageplekken en arbeidsplekken krijgen. Veel meer economische activiteit ook.","1"
"140","https://www.ad.nl/amsterdam/fracties-vliegen-elkaar-nu-al-in-de-haren-over-festivals~a5c3d4d27/","Het evenementenbeleid verdeelt ook de gemeenteraad van Amsterdam. In de commissie vlogen voor- en tegenstanders elkaar in de haren. Burgemeester Femke Halsema had het debat vanuit haar werkkamer volgens eigen zeggen ‘met enige verwondering’ gevolgd. Haar brief aan de raad met daarin onder meer de bezorgde constatering dat het evenementenbeleid leidt tot polarisatie in de stad, veroorzaakte donderdag in de commissie prompt een bij vlagen venijnig debat tussen de fanatiekste voor- en tegenstanders van grootschalige evenementen. Illustratief, noemde de burgemeester de woordenwisseling in de commissie. Met haar brief had Halsema juist voor rust willen zorgen. De komende twee jaar moeten wat haar betreft worden gebruikt om de evenementensector te laten herstellen van de klapvan corona en op het gemak toe te werken naar een nieuw evenementenbeleid in 2023. In de tussenliggende periode kan een dialoog op gang komen tussen organisatoren en bezorgde burgers. In de haren Vooruitlopend op die dialoog vlogen de fracties in de commissievergadering elkaar vast in de haren. Festivalpartijen als VVD, D66 en GroenLinks kregen het aan de stok met de partijen die in dit dossier opnemen voor de natuur en de burger: SP, Partij voor de Dieren en ChristenUnie. Daarbij vlogen de verwijten (leugenaar, wappie, raaskallen) heen en weer, een gekozen strategie die de partijen niet veel dichter bij elkaar bracht. Alle fracties zeiden niettemin uit te kijken naar een dialoog. De meningen lopen uiteen over het gebruik van een aantal festivallocaties in de stad. Omwonenden van het Westerpark, de Gaasperplas, Tuinen van West en het festivalterrein N1 in Westpoort hadden met steun van hun stadsdelen tevergeefs gevraagd om minder, andersoortige of geen evenementen. In de commissie werden moties aangekondigd die in de raad op flinke steun lijken te kunnen rekenen. Halsema maakte duidelijk te willen vasthouden aan de gekozen lijn.","1"
"141","https://www.ad.nl/deventer/advocaat-meike-lubbers-uit-deventer-schadelijk-dat-politici-op-de-stoel-van-de-rechter-gaan-zitten~af629cb0/","Advocaat Meike Lubbers uit Deventer: ‘Schadelijk dat politici op de stoel van de rechter gaan zitten’ Strafrechtadvocaat Meike Lubbers uit Deventer trok gisteravond in het televisieprogramma De Vooravond fel van leer tegen de manier waarop politici de werking van de rechtspraak voorstellen. ,,Het is niet zo dat rechters op hún stoel gaan zitten, het is eerder andersom.’’ In de uitzending van gisteren stond de gespannen verhouding tussen politiek en rechtstaat centraal en werd het juridische geharrewar rond de avondklok besproken. Lubbers: Aan de avondklok zelf, ga ik mij niet branden, daar zijn andere experts voor.’’ Framen van rechtspraak Waar de strafrechtadvocaat zich wel aan wil branden, is de manier waarop politici en bewindslieden de rechtspraak voorspiegelen. Bijvoorbeeld door Sander Dekker van de VVD, demissionair minister voor Rechtsbescherming. Hij en zijn partij komen met het ene na het andere voorstel tot wetswijziging. Alsof de huidige straffen niet hoog genoeg zijn en rechters incapabel.’’ Aan tafel bij De Vooravond op NPO 1, hekelde de advocaat uit Deventer specifiek het gemorrel aan taakstraffen die Dekker en de VVD in het geval van geweld tegen politie, hulpverleners en BOA’s niet streng genoeg achten. ,,Een taakstraf is echter juist een zeer effectieve manier van straffen gebleken. Het is kwalijk dat politici rechters op deze manier beperken in het bepalen van een juiste straf. Alsof zij niet streng genoeg straffen.’’ Volgens Lubbers straffen rechters wel streng genoeg. ,,We hebben een prima rechtssysteem met capabele rechters. Er is geen zaak hetzelfde en zij zijn goed in staat om een gewogen oordeel te vellen. Het is zeer kwalijk dat het gebrek aan nuance het strafrecht op deze manier binnensluipt. Lubbers ging in de uitzending van De Vooravond zelfs zo ver dat ze aan het einde van haar bijdrage zei: ,,Als je de rechtsstaat serieus neemt, is de VVD niet de juiste partij om op te stemmen.’’","1"
"142","https://www.ad.nl/rivierenland/urenlange-discussies-en-maanden-van-onrust-maar-er-komen-geen-vluchtelingen-in-het-belastingkantoor~a665e2b1/","Urenlange discussies en maanden van onrust, maar er komen geen vluchtelingen in het Belastingkantoor.Er komt definitief geen asielzoekerscentrum in het voormalige Belastingkantoor in Gorinchem. De raad hakte donderdag de knoop door na uren discussie en maanden van onrust onder omwonenden. Hun onvrede over het leven in de wijk is hierdoor wel onder de aandacht gebracht. Het bord ‘Te koop’ kan weer de grond in bij het voormalige Belastingkantoor aan de Vroedschapstraat. Een klein jaar geleden kocht het Centraal Orgaan opvang asielzoekers (COA) het complex om er driehonderd kansrijke vluchtelingen onderdak te bieden. Op het moment van de aankoop was het COA al in gesprek met de gemeente. De regiomanager Midden Zuid zat in november 2019 voor het eerst bij burgemeester Reinie Melissant aan tafel. Twee maanden later schoof hij aan bij wethouder Ro van Doesburg.Die gesprekken waren puur informatief, liet het college eerder weten. Het zag dan ook geen reden om de gemeenteraad op dat moment te informeren over het bezoek van het COA. Er volgde nog een derde gesprek op ambtelijk niveau in maart. Daarna kwam het COA in april met de mededeling dat het het Belastingkantoor had gekocht. Volgens wethouder Van Doesburg ging het daardoor mis, want het COA kocht het pand ‘zomaar ineens’.   Halve informatie VVD, GroenLinks, ChristenUnie/SGP, Gorcum Actief, SP en Fractie Van Maaren kunnen dat nog steeds niet geloven, bleek donderdagavond. Die oppositie meent dat het college de indruk moet hebben gewekt dat opnieuw opvang mogelijk was, net zoals in 2015. Deze partijen blijven vasthouden aan hun stelling dat ze geïnformeerd hadden moeten worden. Ze vinden het college-argument dat halve informatie zou leiden tot maatschappelijke onrust een drogreden. Het is niet aan de wethouder om te bepalen waar de raad wakker van ligt.","1"
"143","https://www.ad.nl/gouda/afwezig-in-de-raad-maar-wel-elke-maand-1500-euro-ontvangen-politiek-wil-spookraadslid-van-rooy-aanpakken~a38e4a39/","Afwezig in de raad, maar wel elke maand 1500 euro ontvangen: politiek wil spookraadslid Van Rooy aanpakken De politieke partijen in Krimpenerwaard zijn helemaal klaar met raadslid Saskia van Rooy van eenmansfractie Dierbaar Krimpenerwaard. Nadat de Stolwijkse in november vorig jaar naar aanleiding van heftige uitspraken in deze krant een motie van treurnis aan haar broek kreeg, overweegt de raad om haar nu te korten op haar maandelijkse vergoeding. Van Rooy heeft al dertien maanden niets van zich laten horen. Zowel bij fysieke als digitale vergaderingen is zij niet meer aanwezig. Dit terwijl zij wel elke maand zo’n 1500 euro als vergoeding voor haar raadslidmaatschap op haar rekening krijgt bijgeschreven. Het plan is om in het reglement van orde een passage over zogeheten spookraadsleden op te nemen. Bij langdurige afwezigheid en zonder opgaaf van redenen dreigt er twintig procent te worden ingehouden op de bezoldiging. Een en ander moet nog verder op papier worden uitgewerkt. Op dinsdag 16 maart komt het onderwerp aan bod in de gemeenteraad. Bij de bespreking in de adviserende raadscommissie werd de nieuwe verordening positief ontvangen. Wangedrag Erik van der Does de Bye (ChristenUnie) sprak van wangedrag. Dit kost de gemeenschap veel geld. In het bedrijfsleven wordt het werkweigering genoemd. Dat zij intussen wel in allerlei media opduikt, is verre van geestig.”Volgens Marco Oudshoorn (VVD) en Willem Schoof (VGBK) kan het geen kwaad als de vergoeding voor spookraadsleden voor honderd procent en dus volledig wordt geschrapt. Wettelijk is dat nog niet mogelijk. De fracties willen daarom dat de Vereniging van Nederlandse Gemeenten (VNG) zich eens over de problematiek buigt.Van Rooy zegt vanwege persoonlijke omstandigheden vooralsnog geen tijd te hebben om inhoudelijk te reageren.","1"
"144","https://www.ad.nl/eindhoven/horeca-stationsplein-eindhoven-ernstig-benadeeld-door-plannen-voor-district-e~a81dd7da/","De horecazaken op het Stationsplein in Eindhoven voelen zich ernstig benadeeld door de plannen van de gemeente voor District-E en de inrichting van het gebied. Ze moeten een flink stuk van hun terras inleveren en voor hun deur komt de ingang van de ondergrondse fietsenstalling. ,,Terwijl aan de overkant grote terrassen bij de horecazaken worden ingetekend”, aldus horecavrouw Linda  Thijssens. ,,Wij zijn afhankelijk van onze terrassen om onze zaken te kunnen draaien. Straks hebben we maar een rijtje met vier tafels over. Voor onze deur komt de Gender, een druk fietspad én de ingang van de fietsenkelder. We worden ernstig benadeeld: onze omzet gaat omlaag en ons bedrijf wordt minder waard. Onze exploitatie komt daardoor ernstig in het gedrang"", aldus Linda Thijssens van café D'n Hertog en bestuurslid van de horecavereniging Stationskwartier. Zij gaf haar mening dinsdagavond tijdens de inspraak over het bestemmingsplan voor District-E, bij de gemeenteraad. En dat terwijl er volgens haar voldoende mogelijkheden zijn om de omgeving zo in te richten dat iedereen er van profiteert, ook de cafés aan het Stationsplein en de Dommelstraat.  Thijssens pleitte dan ook voor meer overleg over een gezamenlijk gedragen plan voor het plein. Het bestemmingsplan maakt de bouw mogelijk van de drie torens van 90, 120 en 170 meter op het Stationsplein. Daar is onder meer ruimte voor zo'n 500 (of 800 als het hotel zou komen te vervallen vanwege de coronatijden) woningen in alle categorie, horecaruimte, kantoren en expositieruimtes. De gemeenteraad behandelt het plan dinsdag 9 maart. Gebiedsmanager Spoorzone Jos Roijmans van de gemeente  zei later op de avond, in een presentatie van het bestemmingsplan aan de gemeenteraad, dat de inrichting van de omgeving van de drie torens in een apart plan wordt uitgewerkt. ,,Dit bestemmingsplan voor District-E staat los van de totale metamorfose die het plein en de Stationsweg tot aan de Dommel krijgt, met veel groen en de Gender boven de grond.","1"
"145","https://www.ad.nl/politiek/kaag-ziet-gebrek-aan-durf-bij-coronabeleid-we-moeten-leren-leven-met-het-virus-coronalens-kan-verblinden~a5610847/","Massaal testen en een vaccinatiebewijs vormen volgens D66 een belangrijke sleutel voor het lockdown-slot, maar het ontbreekt aan veel politiek leiders aan moed om zulke plannen te steunen. Dat zei D66-lijsttrekker Sigrid Kaag vanmiddag tijdens een nieuwe aflevering van verkiezingsserie De Lijsttrekkers op deze nieuwssite. ,,Als een crisis langer duurt, moet je je anders verhouden tot de crisis. We moeten leren leven met dit virus.” Een prikpaspoort en testbewijs vormen volgens D66 belangrijke instrumenten uit de lockdown. ,,In het lijsttrekkersdebat zondag kozen anderen veilig voor rood bij de stelling hierover, maar leiderschap is ook richting geven.” VVD-lijsttrekker Mark Rutte is ‘een geweldige manager’, zegt Kaag: ,,Maar deze periode vraagt om ander leiderschap, niet wachten tot peilingen draagvlak tonen, maar ook draagvlak creëren. Kies je belangrijke momenten, de coronalens kan verblinden, kijk daar voorbij”, zei de lijsttrekker die de VVD ‘planloos’ noemt. D66 werkt ‘graag samen’ met andere partijen (PVV en Forum uitgezonderd), maar vooraf een verbond met andere progressieve partijen sluiten, wil de lijsttrekker niet: ,,Ik wil ook een progressieve CDA-kiezer kunnen overtuigen, of een liberale kiezer die van de VVD komt. Dat lukt niet met strakke afspraken met andere partijen, aan de formatietafel vinden we elkaar echt wel.” Dat GroenLinks op een verkiezingsposter de lijsttrekkers van bondgenoten (‘hup Sigrid, hup Lilianne’) aanmoedigde, kan Kaag dus niet bekoren: ,,Het zou leuk zijn geweest als we gevraagd waren, ik hecht eraan inspraak te hebben als mijn naam genoemd wordt. Als grapje kwam het al een keer voorbij, toen zei ik: dit absoluut niet. Vertel je eigen verhaal, de partijen verschillen onderling, gooi niet iedereen op één poster.” Op de vraag waarom D66 de gratis lesboeken voor middelbare scholieren schrapt, zoals in het verkiezingsprogramma staat, moest Kaag het antwoord schuldig blijven. ,,Die was me eerlijk gezegd nog niet opgevallen (...) Ik weet dat het ontzettend veel geld kost voor een gezin, ik zie de Tikkies thuis ook voorbij komen. Dus dat ga ik uitzoeken, ik kom erop terug.”","1"
"146","https://www.ad.nl/politiek/klaver-spreekt-zich-uit-tegen-nazi-tweet-van-partijgenoot-over-fvd-volstrekt-onacceptabel~ac4b55f6/","Volstrekt onacceptabel’ en ‘verwerpelijk’. Zo noemt lijsttrekker Jesse Klaver van GroenLinks de vergelijking van een Nijmeegse partijgenoot, tussen een bijeenkomst van Forum voor Democratie in Nijmegen en een manifestatie van de nazi’s. Om precies te zijn is de vergelijking op Twitter gemaakt door GroenLinks-kandidaatsraadslid Huub Bellemakers uit Nijmegen. Op het sociale medium plaatste hij een afbeelding van een nazi-bijeenkomst op de Grote Markt in Nijmegen tijdens de Tweede Wereldoorlog. Op de foto zijn militairen en hakenkruizen te zien. ‘Foto van Forum voor Democratie in Nijmegen vanuit een andere hoek’, schreef hij erbij, verwijzend naar het bezoek van Baudet aan Nijmegen van afgelopen zondag. ‘Goed dat ze weg zijn.’ Het bericht leidde tot veel ophef. En nu laat ook partijleider Klaver zich kritisch uit. ,,Het lijkt me zeer terecht dat hij zijn excuses heeft aangeboden’’, zegt Klaver in gesprek met De Gelderlander. ,,Dit kan gewoon niet, punt.’’ De Nijmeegse GroenLinks-fractie gaat nog deze week met Bellemakers in gesprek. Bekeken wordt of zijn omstreden tweet van Bellemakers gevolgen moet hebben voor zijn positie binnen de partij. Klaver zegt zich niet inhoudelijk met de kwestie te bemoeien. Dat lijkt hem een taak van de lokale fractie. Wel vindt hij het ‘heel goed’ dat een gesprek tussen Bellemakers en de Nijmeegse tak van GroenLinks volgt Bellemakers plaatste naar eigen zeggen de tweet op persoonlijke titel. Hij geeft aan spijt te hebben.,Er zijn veel reacties uit rechts Nederland. Mensen nemen er aanstoot aan. Dat vind ik vervelend’’, stelde Bellemakers eerder al.  Naast Klaver hebben ook meer partijgenoten van GroenLinks zich volgens hem gestoord aan de tweet. ,,Mensen hebben mij erop aangesproken. Misschien was de vergelijking wat overdreven. Ik had het beter niet kunnen doen.”","1"
"147","https://www.ad.nl/roosendaal/pvdd-zet-in-provincie-vraagtekens-bij-nieuw-bestemmingsplan-breda-international-airport~aeed2977/","‘ De Partij voor de Dieren verzet zich in de Provinciale Staten tegen het vestigen van bedrijven op Seppe Airparc die niets met luchtvaart te maken hebben. Volgens de partij druist dat in tegen eerdere afspraken. Twee weken geleden besloot de gemeente Halderberge om het bestemmingsplan voor Breda International Airport aan te passen, waarbij de voorwaarden voor het bedrijventerrein werden verruimd. Momenteel mogen alleen aan de luchtvaart gerelateerde bedrijven zich er vestigen. Die eis wordt nu losgelaten. Volgens luchthavendirecteur Stef Have en een meerderheid van de raadsfracties is die stap noodzakelijk om Breda Airport rendabel te maken. Onnacceptabel, vindt PvdD-Statenlid Marco van der Wel. ,,Het financieel belang van deze ondernemer is geen reden om provinciale afspraken te wijzigen.” Hij denkt dat het Airparc hiermee een oneerlijke concurrentiepositie krijgt ten opzichte van andere bedrijventerreinen in de regio. Daarover trok de Rucphense politiek al in oktober aan de bel. Met name uit angst dat de kantorenstrook naast het Rucphense gemeentehuis moeilijker gevuld raakt als Breda Airport meer speelruimte krijgt. Bovendien, zegt Van der Wel, gaf de provincie een jaar geleden aan dat voor niet-vliegveldgerelateerde bedrijvigheid plek moet worden gezocht op bestaande bedrijventerreinen, niet op het Airparc. ,,Dan kan de provincie nu niet zomaar opeens deze verruiming wel toestaan.” De provincie moet het nieuwe bestemmingsplan nog toetsen, maar dat gebeurt normaal gesproken niet met tussenkomst van de Provinciale Staten.","1"
"148","https://www.ad.nl/politiek/ondanks-nieuwe-lijsttrekker-nu-alweer-ruzie-in-50plus~a1ab0cdc/","Het conflict zou inmiddels zo hoog zijn opgelopen dat een WhatsAppgroep van de top-10 van de partij opgeheven werd vanwege het constante geruzie. Inmiddels zou de appgroep weer terug zijn, op voorwaarde dat het nu afgelopen is met ruziemaken.Volgens Nieuwsuur maken mensen in de partijtop elkaar over en weer verwijten dat zich niet aan het partijprogramma houden in mediaoptredens. Zo is er ergernis over Den Haans standpunten over pensioenen en AOW, die volgens nummer 3 op de lijst Ellen Verkoelen niet met het partijprogramma zouden stroken. Nieuwe koersDe nieuwe 50PLUS-leider steunt het hoofdlijnenakkoord voor het nieuwe pensioenstelsel, dat gaat meebewegen met de markt waardoor pensioenen mogelijk lager uitvallen. Hiermee verschilt ze ook van opvatting met Martin van Rooijen, de fractievoorzitter in de Eerste Kamer.Volgens Den Haan moet de partij even wennen aan de nieuwe koers sinds haar aantreden, zegt ze in Nieuwsuur. Ze wijst erop dat Verkoelens ideeën over een basisinkomen en een nationaal zorgfonds ook niet meer in het programma staan ,,Op het moment dat we de Kamer ingaan, houdt iedereen zich aan het verkiezingsprogramma"", zegt Den Haan.Ze trad in oktober vorig jaar aan als partijleider en wil het vertrouwen van de kiezer in de partij terugwinnen. Volgens Den Haan snapt haar achterban de nieuwe, genuanceerde positie van de partij ""heel goed"" en hoeven kiezers ""zeker niet"" naar de voormalige partijleider Henk Krol.,,Je kan nee blijven roepen, maar politiek is ook compromissen sluiten en praten zodat je je doel bereikt."" Zij ziet een mogelijke coalitie voor zich tussen 50PLUS, D66, PvdA en de VVD.","1"
"149","https://www.ad.nl/politiek/rutte-ik-ga-niet-met-een-hele-linkse-wolk-van-partijen-aan-tafel~a26721b8/","VVD-leider Mark Rutte wil in de formatie kijken naar het van het gas afhalen van woningen. ,,We gaan mensen niet op idiote kosten jagen. Ook zien we dat in wijken waar we huizen van het gas afhalen, dat lastiger blijkt dan gedacht. Daar moeten we iets mee.’’ Twee dagen voor de eerste stembussen opengaan, oogt VVD-leider Mark Rutte totaal niet gespannen. Nou geven de peilingen daar ook geen aanleiding toe: De VVD lijkt onbedreigd de grootste te worden. Hoewel peilingen slechts dagkoersen zijn, heeft Rutte er wel eens slechter voorgestaan. De kritiek op hem over de toeslagenaffaire, zijn soms ‘niet actieve herinneringen’ aan pijnlijke kwesties, zijn verbroken beloftes in tien jaar premierschap, ze lijken hem vergeven te worden door de kiezer. Ik weet niet of dat zo is. De peilingen zijn dan misschien niet ongunstig, maar dat zegt nog niets over de uitslag. Er zijn echt dingen niet goed gegaan. De toeslagenaffaire, de afwikkeling van de schade in Groningen, de dividendbelasting waardoor het leek alsof de VVD er alleen voor multinationals was. Ik ga door omdat ik ook trots ben op wat er wel goed is gegaan: voor de coronacrisis uitbrak, stonden we er heel goed voor. Maar het is nu aan de kiezer.’’ Niet door mij. Een premier maakt een land niet beter, dat doen we met zijn allen. Maar Nederland staat er goed op. Economisch zijn we echt sterker geworden. En los daarvan is ook het leefklimaat in Nederland goed. Niet voor niets willen zo veel buitenlandse bedrijven hier zijn. We staan er echt beter op dan tien jaar geleden. Ik zou bijna zeggen: een gaaf land. Daar moet nog veel gebeuren, maar er zijn ook grote stappen gezet. Wel moet er meer landelijke regie komen. Er zal de komende jaren echt meer gebouwd worden. Het idee dat de woningbouw door het liberale beleid in problemen is gekomen, klopt niet.","1"
"150","https://www.ad.nl/politiek/lale-23-trekt-online-haat-mentaal-niet-meer-na-kritisch-boek-over-islam-halsema-haalt-uit-naar-denk~acc87375/","De Amsterdamse schrijfster Lale Gül die met de dood wordt bedreigd, omdat ze in haar literaire debuut zware kritiek levert op de islam, wordt nog altijd overstelpt met ernstige bedreigingen. Ze neemt een tijdelijke mediapauze omdat ze de stroom aan haatberichten ‘mentaal niet meer trekt’. De politie is op de hoogte van de situatie, meldt de 23-jarige Gül. In haar onlangs verschenen debuutroman Ik ga leven is de 23-jarige Amsterdamse kritisch over veel Turkse en islamitische tradities waarmee zij is opgegroeid. Wegens dat boek en optredens daarover in talkshows is de jonge schrijfster doelwit geworden van intimidaties en doodsbedreigingen via social media. Zo stuurde een onbekende man via Instagram een foto van een vuurwapen, vergezeld met vier smileys van doodshoofden en een zwarte islamitische vlag. Op hetzelfde platform maakte aanstormend komiek Sezgin Güleç (22) de schrijfster uit voor ‘talentloze, pseudo-intellectuele verspilling van zuurstof en schoon drinkwater. ‘Echt schattig wanneer deze elitaire Turkse wijven de doorsnee Turken in dit land vertellen hoe ze hun leven moeten leiden en afstand moeten nemen van hun eigen cultuur en tradities’, valt te lezen. Het door Gül verspreide bericht is inmiddels door de komiek verwijderd. ,,Mijn timing voor deze opmerkingen was verschrikkelijk. Ik had mijn gedachtes anders moeten verwoorden tegenover iemand die al onder zo veel druk staat. Ik sta meer aan haar kant dan ze denkt als atheïst die zelf ook vaak genoeg kritisch over de islam is op het podium. Ik wens haar al ‘t beste“, laat Güleç aan deze site weten. Over de ontstane ophef kwam het binnen de Amsterdamse gemeenteraad tot een confrontatie tussen burgemeester Halsema en Numan Yilmaz, fractievoorzitter van DENK Amsterdam. Die laatste keurde de vele bedreigingen en intimidatie jegens de schrijfster af, om daaraan direct toe te voegen dat de schrijfster ‘islamofoob’ is, andere Amsterdammers ‘stigmatiseert’ en bezig is aan een ‘voor haar mooie pr-campagne’.","1"
"151","https://www.ad.nl/binnenland/baudet-moet-me-melden-op-politiebureau-om-handen-schudden-en-haring-eten-op-urk~aa775dd0/","Thierry Baudet moet zich naar eigen zeggen melden op het politiebureau naar aanleiding van zijn campagnebezoek aan Urk. De lijsttrekker van Forum voor Democratie geeft aan dat hij zich moet melden vanwege het handen schudden en haringeten in het vissersdorp.Baudet bracht op 23 februari een bezoek aan Urk en tijdens dat bezoek werden de coronaregels niet nageleefd. Er werd massaal handen geschud, er was sprake van groepsvorming en de anderhalve meter afstand werd niet nageleefd. Het Openbaar Ministerie startte na het veelbesproken bezoek een strafrechtelijk onderzoek. De burgemeester van Urk reageerde ontstemd over de niet nagekomen afspraken van Baudet. De FvD-lijsttrekker meldde vanavond op Twitter dat hij zich morgenochtend op het politiebureau van Emmeloord moet melden. De politicus wordt om 09.30 uur verwacht. ,,Mij hangt mogelijk een gevangenisstraf boven het hoofd. Absurde tijden’’, aldus Baudet. Een woordvoerder van het Openbaar Ministerie kon vanavond niet ingaan op vragen van deze krant over een eventuele strafrechtelijke vervolging van Baudet naar aanleiding van het ingestelde onderzoek. Voorbeeldfunctie De burgemeester van Urk reageerde ontstemd over de niet nagekomen afspraken van Baudet. ,,Hij heeft een voorbeeldfunctie’’, gaf burgemeester Cees van den Bos aan. Visrestaurant Baarssen werd nadat de FvD-voorman er een haring naar binnen werkte op het matje geroepen door de gemeente. Mark Rutte noemde het handen schudden van Baudet ‘uitermate onverstandig.","1"
"152","https://www.ad.nl/alphen/hans-vijlbrief-d66-sluit-pvv-en-forum-uit-zij-dragen-discriminatie-en-racisme-uit~a85ed52b/","Hans Vijlbrief (D66) sluit PVV en Forum uit: ‘Zij dragen discriminatie en racisme uit’ Historische boeken zijn de grote hobby van Hans Vijlbrief, de huidige staatssecretaris van Financiën. De Woubruggenaar is getrouwd en heeft twee kinderen (22 en 19 jaar). Als iemand het onderwerp ‘belastingdienst’ aansnijdt, duikt hij niet weg. ,,Het is zoals het is. Ik ben aangesteld om het beter te maken.’’ Vijlbrief is nummer 12 op de lijst van D66. ,Zonnepanelen, en dan het liefst op daken natuurlijk. Wij zijn ook voor windmolens, maar dan vooral op zee. Als het aan D66 ligt, wordt Nederland de grootste wind-op-zee producent van Europa. Op zee is beter, want daar zijn ze uit het zicht en ze wekken op ze ook nog veel meer energie op. Windmolens op land vind ik zelf niet vervelend, maar ik woon er dan ook niet vlak onder.’’,Beide. We hebben natuurlijk fantastische natuur. Denk aan de Reeuwijkse plassen of De Wijde Aa. Die natuur moeten we uitbreiden. Qua landbouw willen wij boeren helpen om over te stappen op kringlooplandbouw. Dat betekent voor het Groene Hart dat er minder koeien zullen zijn, maar dat die koeien wel vaker in de wei staan. En dat er minder uitstoot van stikstof is. Zo kunnen we in stedelijke gebieden ook nog extra woningen bouwen, want dat is ook hard nodig.’’ ,Investeren in jeugdwerk en beter begeleiden van jongeren die voor het eerst in de fout gaan. Volgens mij moet je jeugdwerk ook los zien van criminaliteit. Jongeren hebben het hartstikke zwaar tijdens de lockdown. Ik zie het ook in m’n eigen omgeving. We moeten hen zo snel als mogelijk is weer meer fysiek naar school laten gaan. En we willen flink investeren in onderwijs zodat we jonge generaties helpen om zo goed mogelijk uit de coronacrisis te komen.’’","1"
"153","https://www.ad.nl/politiek/hiddema-noemt-appjes-forum-racistische-drek-maar-ontkent-baudet-als-racist-te-hebben-neergezet~ace75f0c/","Hiddema noemt appjes Forum ‘racistische drek’, maar ontkent Baudet als racist te hebben neergezet. Appjes die rondgingen in appgroepen van Forum voor Democratie, onder meer over het verband tussen ras en IQ, zijn ‘racistische drek’ en partijleider Thierry Baudet deed eraan mee. Dat zegt het inmiddels vertrokken FvD-Kamerlid en partijkopstuk Theo Hiddema in een turbulente uitzending van Jinek. Dat hij Baudet ooit als racist heeft weggezet, ontkent hij via Twitter echter. Baudet liep richting het einde van de uitzending vroegtijdig weg, na grappen van cabaretier Martijn Koning. Hiddema verklaart tegen Jinek-verslaggever Jaïr Ferwerda dat Baudet deze appjes inderdaad heeft verstuurd. Dat was ook de reden dat de nummer 2 van de partij vertrok. De FvD-leider weigert tot dusver dit zelf te bevestigen of te ontkennen, sinds weekblad EW (voorheen Elsevier) begin februari over de appjes berichtte. Bij Jinek ging hij er ook niet op in of hij dit soort berichten verstuurde, maar ontkende hij racistisch te zijn. Hiddema greep in op het app-verkeer. Later vertrok hij bij de partij, toen antisemitische appjes binnen de jongerenorganisatie JFvD aan het licht kwamen. Dat gebeurde voordat Baudets apps in de publiciteit kwamen, maar Hiddema wist daar toen al van. ,,Daarom ben ik daar toen ook weggelopen.” Hij zegt dat er belangrijkere dingen zijn dan ‘die spielerei’. Baudet zei bij Jinek dat Hiddema met het woord ‘drek’ media-ophef bedoelt en dat hij met het woord ‘spielerei’ onderschrijft dat het om grapjes ging. De woorden van Hiddema, die hij nog steeds als een vriend beschouwt, moeten volgens Baudet met een korrel zout worden genomen. Ook vindt hij dat hij niet verplicht is om te openbaren wat hij wel of niet in privésituaties zegt. Hij verweet Jinek ‘oude koeien uit de sloot te halen’. Na de uitzending reageerde Hiddema via Twitter en ontkent Baudet ooit als racist te hebben neergezet. ,,Daar gaan we weer!’’,","1"
"154","https://www.ad.nl/politiek/om-vindt-uitspraken-van-slob-over-afkeuren-homoseksuele-levenswijze-niet-strafbaar~a6a1609e/","OM vindt uitspraken van Slob over afkeuren homoseksuele levenswijze niet strafbaar Arie Slob, demissionair minister van Basis- en Voortgezet Onderwijs, wordt niet vervolgd vanwege zijn uitspraak in de Tweede Kamer. Daarin keurde hij goed dat scholen ouders een verklaring laten ondertekenen waarin staat dat ze een homoseksuele levenswijze afkeuren. Dat heeft het Openbaar Ministerie vrijdag bekendgemaakt. Slob deed deze uitspraak op 9 november 2020. Veel mensen deden vervolgens aangifte tegen de minister. In totaal kreeg het OM elf aangiften binnen. Hij wordt niet vervolgd omdat hij parlementaire immuniteit geniet. Ook vindt het OM de uitspraken van de demissionair minister van Onderwijs niet strafbaar. Parlementaire immuniteit wil zeggen dat politici binnen het parlement een grotere mate van vrijheid hebben om iets te zeggen dan collega's buiten het parlement. Ook als de uitspraken van Slob buiten het parlement waren gedaan, waren ze volgens het OM niet strafbaar. Niet alleen tegen Slob, maar ook tegen verschillende religieuze scholen is aangifte gedaan. Het OM noemt die niet concreet genoeg om strafbaarheid te kunnen beoordelen. Slob zei in november 2020 in de Tweede Kamer dat scholen homoseksualiteit mogen afkeuren op grond van de vrijheid van onderwijs. Daarbij zei hij wel dat er een veilig leefklimaat moet zijn voor iedere leerlingen. Veel critici noemden die uitspraken een paradox. Na de ontstane ophef noemde Slob de anti-homoverklaringen op scholen ‘een brug te ver’. ,,We gaan kijken hoe zich dat verhoudt tot wetgeving, zo nodig zullen we die aanpassen’’, zei hij er toen over.","1"
"155","https://www.ad.nl/politiek/formatie-wordt-moeilijker-dan-gedacht-we-hebben-niet-zoveel-te-kiezen~aa6a63e1/","Alle partijen wilden een snelle formatie vanwege corona, maar bij de verkennende gesprekken voltrekt zich de oude, rituele dans. ‘Sleutelpartij’ CDA houdt de boot af, terwijl VVD-leider Mark Rutte uit tactisch oogpunt ineens JA21 noemt. De formatie is moeilijker dan hij op het eerste oog lijkt. Noem het speeddaten-voor-politici: maandag trokken de acht grootste partijen uit de Tweede Kamer langs bij verkenners Annemarie Jorritsma (VVD) en Kajsa Ollongren (D66). Allen legden ze hun gedachten neer over welke partijen bondgenoten moeten worden in het kabinet Rutte-4.De oogst van de dag: D66 noemde geen favoriete partners, de VVD opperde plots JA21 als coalitievriend en het CDA zegt niet (zomaar) te willen regeren. Trucje Vooral Rutte verraste door JA21 van Joost Eerdmans te noemen. Anders dan de VVD, wil die partij minder Europese samenwerking. D66 ziet dan ook vooral een tactisch trucje van Rutte: die heeft na het uitsluiten van PVV en FvD geen opties voor een rechtse partner. D66 sneed die route meteen af: geen optie, aldus D66-leider Sigrid Kaag.Formeren gaat over wat er wél wordt gezegd, maar net zo goed over wat er niet wordt gezegd. Daarom noemde Kaag geen favoriete beoogde coalitiepartners, maar sprak ze bij herhaling over het ‘klimaatprobleem’. Ofwel: om op dat gebied iets gedaan te krijgen, zijn linkse partijen nodig in het kabinet. Punt is tegelijk: de partners voor VVD en D66 liggen niet voor het oprapen. Het CDA zei maandag geen ‘nee’, maar leider Wopke Hoekstra ‘wil niet aanschuiven bij een liberaal motorblok’. De VVD hoopt dat Hoekstra hard to get speelt. Regeerde CDA immers niet de laatste jaren met dezelfde liberalen? Wil de VVD voorkomen dat Rutte achterblijft met een ‘wolk van linkse partijen’, dan is het CDA onontbeerlijk. Tegelijk stellen de linkse partijen zich ook terughoudend op. SP en GroenLinks verloren, dus aarzelen. De PvdA wil alleen in een kabinet mét een van hen.","1"
"156","https://www.ad.nl/politiek/partijen-op-speeddate-met-verkenners-sleutelpartij-cda-voelt-weinig-voor-liberaal-motorblok~ae8c4d6e/","VVD-leider Mark Rutte wil liefst een volgend kabinet met D66 en CDA. Maar CDA-leider Wopke Hoekstra voelt er nog weinig voor: ,,Het ligt niet voor de hand voor mij om bij de twee liberale leiders aan te schuiven.”Hoekstra zei er weinig voor te voelen ‘aan te schuiven bij een liberaal motorblok’. ,,Misschien zijn wij nodig, misschien ook niet. Maar ik heb hele verschillende verhalen gehoord van twee verschillende liberale leiders. Voor mij, voor het CDA ligt het niet voor de hand om bij hen aan te schuiven. Zij hebben de verkiezingen gewonnen, zij moeten een plan maken.” Juist vanmorgen nog koerste Rutte op een kabinet met D66 en CDA en opperde om een meerderheid in de Tweede Kamer te krijgen ook ‘serieus te kijken’ naar JA21.  Maar de ‘logische partner’ D66 noemt dat juist geen optie. ,,Kijk maar naar de inhoud,” zei D66-leider Sigrid Kaag.   Zo fluiten de beoogde coalitiepartners Rutte en Kaag meteen een ander wijsje. Rutte noemde na zijn gesprek met ‘verkenners’ Annemarie Jorritsma (VVD) en Kajsa Ollongren (D66) de partij JA21 als optie. Kaag hield die boot juist af: ,,Ik kijk naar de inhoud. JA21 wil uit de EU, het Klimaatakkoord van Parijs opzeggen. Dat lijkt mij dus geen optie.”Liever kijkt zij naar ‘progressieve samenwerking’. ,,We moeten vooral kijken naar wat we willen bereiken. Inhoud moet leidend zijn.” Ze noemde onder meer ‘klimaat, rechtsstaat en onderwijs’. Met welke partijen? ,,Dat is aan de verkenners om te onderzoeken.” Als het CDA inderdaad de poot stijf houdt en níet wil aanschuiven voor verdere besprekingen, moet de VVD een streep halen door veel mogelijke coalitie-opties. Binnen de VVD hoopt men echter dat Hoekstra zich nog bedenkt en dat hij nu nog ‘hard to get’ speelt.","1"
"158","https://www.telegraaf.nl/nieuws/324548241/pvd-a-lijsttrekker-lilianne-ploumen-wil-regeren-ik-vind-dat-het-fatsoenlijker-moet","Het was ’hartstikke rot’ dat Lodewijk Asscher stopte als lijsttrekker, blikt Lilianne Ploumen (58) terug. Wanneer ze over het partijleiderschap begon na te denken? Nou gewoon, toen Asscher haar vertelde dat hij zou stoppen. „Dan moet je daar aan denken als nummer drie op de lijst.”Na enig aandringen corrigeert de ambitieuze oud-partijvoorzitter die lezing. „Het is niet helemaal waar wat ik zeg. Toen  er in 2017 een lijsttrekkersverkiezing was met Diederik Samsom en Lodewijk Asscher, zeiden mensen tegen mij: moet je mee doen? Toen heb ik daar wel over nagedacht. En gedacht: nee.” Nu springt ze alsnog op die ’rijdende trein’, al zat ze daar eigenlijk al op als vicefractievoorzitter. „Het verkiezingsprogramma hadden we ook samen gedaan. Ik ben gewoon in een ander wagonnetje gaan zitten.”Dat treft, want dan kunnen we u ook verantwoordelijk houden voor hoe het nu gaat bij de PvdA. Hoe komt het dat uw partij slechts een handjevol extra zetels in de peilingen scoort dan de negen die u nu heeft?„Ja kijk, ik ben net begonnen.”U zei net dat u al op die rijdende trein zat. „Ik ben een optimistisch mens. We staan op winst. Ik vind dat het eerlijker en fatsoenlijker moet in Nederland. Maar ik denk ook dat het hoofd van heel veel mensen nu niet naar verkiezingen staat. Mensen zijn bezig met corona.” U valt buiten de boot bij het RTL-debat. Thierry Baudet van FvD heeft u uitgenodigd voor een een-op-een debat met hem. Neemt u die handschoen op? Nee dat doe ik niet. Ik heb niet zo’n behoefte om met iemand in debat te gaan waar ik net allerlei antisemitische, racistische en seksistische appjes van heb gezien. Ik denk dat kiezers de verschillen tussen ons ook zonder debat wel zien.","1"
"159","https://www.telegraaf.nl/nieuws/1883485349/fred-teeven-jurist-viruswaarheid-jeroen-pols-is-veroordeelde-drugsbaas"," Samen met Willem Engel (44) vormt jurist Jeroen Pols (52) het brein van Viruswaarheid, dat tegen alles is wat te maken heeft met het inperken door corona. Van Engel is bekend dat hij afkomstig is uit een omstreden familie die al jaren strijdt tegen de overheid. Mr. Jeroen Pols zwijgt het liefst over zijn verleden. Vooral de periode dat hij een van de leiders was van een beruchte cocaïnebende vergeet Pols het liefst. De huidige ’Don Corona’ bleek eind jaren negentig een soort Don Corleone.Oud-officier van justitie en ex-staatssecretaris mr. Fred Teeven viel van verbazing bijna van zijn stoel toen hij de beelden zag van de zitting dinsdag, waarin Viruswaarheid een historisch resultaat behaalde. Niet de uitkomst van de rechtszaak verbijsterde Teeven, maar vooral degene die de voorlopige overwinning voor Viruswaarheid in de wacht sleepte.Camaro-zaak haalde alle voorpagina’sJurist mr. Jeroen Pols troefde in zijn eentje het hele Nederlandse kabinet af, maar Teeven herinnerde zich een heel andere Pols. Onder leiding van crimefighter Teeven joeg een team van marechaussee en Amsterdamse rechercheurs eind jaren negentig op een grote drugsbende, die mede werd geleid door Jeroen Pols. De zogenoemde Camaro-zaak haalde destijds de voorpagina’s en alle nieuwsrubrieken op de televisie, mede omdat een aantal Nederlandse mariniers bij de smokkel van coke betrokken bleek.De rechtbank strafte de ernstige verdenkingen tegen Pols en de zijnen hard af. De huidige voorman van Viruswaarheid bleek volgens de rechtbank als een soort maffiabaas medeverantwoordelijk voor de invoer van megapartijen cocaïne.’Onmisbare schakel in organisatie’Hij was de onmisbare schakel in de organisatie van de uitvoer van ongeveer 163 kilo cocaïne in de Camaro-zaak. Door hem zijn in het najaar van 1998 essentiële contacten gelegd en telkens onderhouden die mede tot dit zeer grote transport op 21 januari 1999 hebben geleid”","1"
"160","https://www.telegraaf.nl/nieuws/1452801955/limburgse-vvd-fractievoorzitter-stapt-uit-partij-doordrukken-avondklok-is-de-druppel","De Limburgse jurist en ondernemer vindt dat het kabinet met het doordrukken van de avondklok de grondrechten van de burgers ’terzijde schuift’. Nysten wil met zijn daad een voorbeeld stellen aan andere liberalen met gewetensnood. „Ik hoop dat meer VVD’ers zullen zeggen ’tot hier en niet verder’. Laat mij maar de eerste zijn.” De Beekse politicus voelde zich al maanden ongemakkelijk met de ’ontmenselijking’ door het gevoerde coronabeleid. Verkeerde kant „Maar wat ik de afgelopen week heb gezien was de druppel. Een kabinet dat een uur na de uitspraak van de Haagse rechtbank, die de avondklok onwettig achtte, zegt: ’We denken er niet aan om de avondklok op te heffen’ - nog vóórdat het hoger beroep heeft gediend. Dan ga je de verkeerde kant op. De manier waarop Mark Rutte zomaar een rechterlijke uitspraak van tafel veegt, terwijl burgers soms jarenlang moeten vechten om hun recht te halen, ik wil niet dat mijn kinderen van 5 en 7 in zo’n land opgroeien.” Het kabinet verzocht de rechter de werking van de eerste uitspraak op te schorten tot uitspraak in hoger beroep, en wist donderdag een spoedwet om de avondklok alsnog een juridische basis te geven door de Tweede Kamer te loodsen. Keurt de Senaat die ook goed, dan kan de wet in werking treden. Tot de uitspraak in het hoger beroep, blijft de avondklok sowieso gehandhaafd. Voor Nysten ging het kabinet met deze juridische sluiproute een grens over. Hij schreef een fel getoonzette brief aan premier Rutte, waarin hij zijn besluit meedeelt en onderbouwt. ’Niet langer wil ik een beleid steunen dat een kakkerlak probeert te doden met een atoombom”, aldus de liberaal. Betere oplossingen Nysten legt uit: „Grondrechten zijn voor mij dé drijfveer geweest om de politiek in te gaan. Een democratie is immers niets waard als de rechtsstaat niet functioneert.","1"
"161","https://www.telegraaf.nl/nieuws/1170315975/schaatsende-hoekstra-thialf-uitje-was-stom"," „Stom”, zo noemt CDA-lijsttrekker Wopke Hoekstra zijn schaatsuitglijder met Sven Kramer. „Mijn bezoek aan Thialf stond al gepland. Avond van tevoren kwam idee van schaatsen langs. Niet goed over nagedacht.” De minister gaat door het stof nadat hij een foto van zichzelf online zette waarop te zien is dat hij ondanks corona in Thialf een rondje schaatst met Sven Kramer. De schaatsbaan is voor het publiek al sinds december dicht. Binnen sporten is immers verboden wegens de pandemie. Op sociale media krijgt Hoekstra er flink van langs. „Ik had gewoon sportschoenen moeten aanhouden”, realiseert hij zich inmiddels. Hoekstra schaatste wel op anderhalve meter afstand van Kramer. Hij was er ongeveer een kwartier. Hij bezocht de ijshal tijdens een groter campagnerondje in Noord-Nederland. Volgens de directeur van Thialf betrof het een bedrijfsbezoek. KLM Bij KLM wordt het schaatsuitje ook met argusogen bekeken, omdat luchtvaartmaatschappij Air France KLM donderdag een dramatisch verlies van €7 miljard publiceerde. KLM zit in grote onzekerheid over de toekomst en heeft Hoekstra als aandeelhouder nodig om te voorkomen dat het niet door de moeder in Parijs en door Brussel wordt uitgekleed. „Hoekstra was op 587 kilometer afstand van het hoofdkantoor in Parijs en 298 kilometer van Brussel. Ik hoop dat hij het al geregeld heeft voor KLM. Anders staat de minister mijlenver van de ellende van ondernemend Nederland af”, briest voorzitter Reinier Castelein van vakbond De Unie. De luchtvaartmaatschappij is de laatste weken verder door het kabinet naar de afgrond geduwd door de dubbele testverplichting. „Bijzonder hoe politici hun campagne invullen. Ga eens praten met een horeca-ondernemer of een KLM’er die voortdurend moet testen. Schaatsen met een BN’er? Ik begrijp het niet”, zegt Castelein.","1"
"162","https://www.telegraaf.nl/nieuws/686240699/tweede-kamer-ook-na-uitglijder-achter-avondklok-rutte-ziet-weinig-ruimte-voor-versoepeling","Geen van de Kamerleden had een goed woord over voor de manier waarop de spertijd aanvankelijk is geregeld. Maar een ruime meerderheid lijkt zich toch achter het demissionaire kabinet te scharen, werd donderdag duidelijk tijdens een debat in de Tweede Kamer. Met de steun van SP, PvdA en 50PLUS en coalitiepartijen VVD, CDA, D66 en ChristenUnie, heeft het kabinet in de Eerste Kamer ook een meerderheid. De senaat debatteert vrijdag over de spoedwet. Er klonk ook harde kritiek. Oppositieleider Wilders vindt dat Nederland ’een avondklok is ingerommeld’. Wilders is woest over het feit dat er plotseling heel snel een nieuw wetsvoorstel ligt. „Rutte regelt alleen zijn eigen ellende met spoed.” Voor het debat probeerde het zelfstandige Kamerlid Van Kooten het onderwerp controversieel te verklaren, waardoor het debat niet gevoerd zou kunnen worden. Maar een meerderheid van de Kamer wil wél over de spoedwet debatteren. ’Enorme blunder’ SGP-leider van der Staaij kraakt vooral de route die door het kabinet is gekozen. „Waarom is er niet gelijk gekozen voor deze route met de coronawet?” FVD-Kamerlid Van Haga noemt het ’een enorme blunder’ dat de rechter de juridische basis van tafel kon vegen. Bij coalitiepartij VVD wordt toegegeven dat de SGP hier al voor waarschuwde. „De vraag die de SGP toen al stelde, ligt nu op tafel”, zegt VVD-Kamerlid Van Wijngaarden. „Maar we moeten niet hulpeloos toekijken wat de rechter doet.” SP-Kamerlid Hijink vindt dat de aanpak van het demissionaire kabinet niet deugt. „Het kabinet doet de laatste weken erg haar best om draagvlak te verspelen. Te vaak zien wij dat het mis gaat door nalatigheid. De SP is van mening dat het zo niet kan.” Ook PvdA-Kamerlid Kuiken vindt dat het vertrouwen is aangetast. „We willen zeker weten dat dit voorstel standhoudt, anders is het echt een blamage.”","1"
"163","https://www.telegraaf.nl/nieuws/1868417163/pvd-a-lijsttrekker-ploumen-haalt-uit-naar-corona-optredens-rutte","- PvdA-leider Lilianne Ploumen heeft op het digitale verjaardagsfeest van haar partij de aanval geopend op VVD en CDA. De sociaaldemocraat wil een andere weg in slaan door multinationals, miljonairs en ’pandjesbazen’ zwaarder te belasten. Verder wil de PvdA een digitaks invoeren voor grote techbedrijven als Google en Facebook. Ploumen stelt in een toespraak tussen de weefgetouwen van het Textielmuseum in Tilburg dat het tijd is om het „rechts-liberale denken failliet te verklaren” en van Nederland een „vereniging” te maken. Kritiek op persconferenties Rutte Volgens de kersverse lijsttrekker is dat ’heel anders’ dan het kabinet van Rutte en Hoekstra: „Zij zien Nederland als een multinational met een winst en verliesrekening.” Ploumen haalt uit naar de vele corona-optredens van de demissionair minister-president en VVD-lijsttrekker: „Persconferentie na persconferentie, maar geen plan hoe het verder moet met corona. Geen echte oplossingen voor de diepe sociale crisis waar Nederland in zit.” Ook over CDA-leider Hoekstra is Ploumen venijnig: „Zijn eerste daad als lijsttrekker van het CDA? Het schrappen van de verhoging van het minimumloon. Zijn tweede daad? Een voorstel om de vergoeding van commissarissen van staatsbedrijven te verhogen met 15 tot 20%.” VerkiezingenOndanks de kritische woorden laat Ploumen na haar toespraak weten dat de PvdA beide partijen niet wil uitsluiten. „De PvdA wil wel alleen i n het kabinet met een andere linkse partij”, zegt de sociaaldemocraat. Hoort D66 ook in die categorie? „We delen een aantal progressieve waarden, maar ze moeten op sociaaleconomisch terrein dan nog wel wat opschuiven.” Opvallend is dat SP-leider Lilian Marijnissen deze campagne samenwerking met de VVD niet meer uitsluit. Bij Buitenhof recenseerde ze het succes van rechts in de peilingen als een politieke kentering: „De VVD schuift onze kant op. De politieke winst is dat we het politieke midden naar links trekken.”","1"
"164","https://www.telegraaf.nl/nieuws/91257422/rutte-wil-niet-met-forum-voor-democratie-regeren","De VVD wil na de verkiezingen niet regeren met Forum voor Democratie (FvD). Lijsttrekker Mark Rutte zegt dat het na de ’verschrikkelijke appjes’ van Thierry Baudet ’echt onmogelijk’ is om met hem in een kabinet te gaan zitten. Dinsdag citeerde Elsevier Weekblad berichten uit app-groepen van FvD. In het berichtenverkeer valt de obsessie met ras op. Zo suggereert Baudet dat zwarten het IQ van de Amerikaanse bevolking omlaag halen en blanken omhoog: „100 is het GEMIDDELDE. Dus blank 110, hispanic 90, african 75 oid.” De politicus vraagt in de groep ook: „Wil jij dat je zus met een neger thuiskomt?”, waarop kandidaat-Kamerlid Gideon van Meijeren antwoordt: „Hell no.” De FvD-leider heeft de echtheid van de berichten niet ontkend. Baudet maakt zich vooral boos over de ’gespeelde verontwaardiging’ in de media. VVD-leider Rutte werd woensdag bij televisieprogramma Op1 bevraagd over de jongste rel rond FvD. Per videoverbinding maakte de premier duidelijk dat samenwerking onmogelijk is geworden: „Landelijk zag ik het eigenlijk al niet meer gebeuren, maar na deze verschrikkelijke appjes is het echt onmogelijk geworden om met hem in een kabinet te gaan zitten. Het is zo walgelijk, het gaat echt alle grenzen over. Homofoob, racistisch, het is echt verschrikkelijk.”","1"
"165","https://www.telegraaf.nl/nieuws/898571669/rutte-opgelucht-wilders-en-baudet-woedend-om-uitspraak-avondklok-klassenjustitie","In een korte persverklaring vlak na de uitspraak roept Rutte Nederlanders nogmaals op zich aan de omstreden maatregel te houden. Rutte denkt dat de handhavers het komende uur „verstandig zullen omgaan” met de avondklok, vooral omdat er de hele dag verwarring over bestond of de maatregel door zou gaan of niet. „Verder is het de bedoeling dat er weer gewoon gehandhaafd wordt.”De avondklok is volgens Rutte van belang omdat we te maken hebben met de opkomende Britse virusvariant. „Daar zijn we zeer bezorgd over. Het is veel besmettelijker. Willen we op een gegeven moment weer zicht hebben op wat versoepelingen voor het onderwijs of voor de economie, dan is die avondklok in combinatie met één bezoek thuis de komende tijd van belang”, meent de premier. PVV en Forum voor Democratie hekelen het besluit van het gerechtshof om de avondklok voorlopig toch overeind te houden. Dat gebeurt in ieder geval totdat het hoger beroep is afgerond, dat het kabinet meteen heeft ingesteld. Vrijdag dient het beroep en waarschijnlijk volgt die dag ook de uitspraak. De verlenging van de maatregel kreeg geen steun in de Tweede Kamer van onder meer PVV, SGP, FvD, Partij voor de Dieren en DENK. Ze waren dan ook tevreden met het vonnis van de rechter in Den Haag die dinsdagochtend de avondklok ongeldig verklaarde, omdat de juridische grondslag niet op orde zou zijn. Kees van der Staaij van de SGP waarschuwde daar al voor, net als de Raad van State eerder. Wilders twittert: „Wat krijg je een hekel aan een arrogante man als Rutte op ’n dag als vandaag. Drammend lukt het hem een glasheldere rechterlijke uitspraak tégen de avondklok in een paar uur tijd opgeschort te krijgen. NL is geen rechtstaat maar een hele enge Ruttestaat.”","1"
"166","https://www.telegraaf.nl/nieuws/1164203257/staatkundig-geweten-van-der-staaij-sneert-avondklokroute-krakkemikkig"," Het demissionaire kabinet heeft voor ‘een krakkemikkige route’ gekozen voor het instellen van de avondklok. Bovendien heeft het parlement onvoldoende gecontroleerd of de onderbouwing wel klopte. Dat zegt SGP-leider Kees van der Staaij, die bekendstaat als het staatkundig geweten van de Tweede Kamer, in een gesprek met De Telegraaf. Vorige week was hij nog een roepende in de woestijn toen de Kamer nauwelijk tegengas gaf bij de verlenging van de omstreden spertijd. Nu vindt hij de rechtbank Den Haag aan zijn zijde. „Ik ben niet verrast door de uitspraak, het is begrijpelijk en goed dat de rechter de lat hoog legt voor noodsituaties. Dan moet je ook bewijsmateriaal hebben. Dat is er volgens Van der Staaij onvoldoende. „Dit is een vergaande inperking van vrijheid en dan moet je wel aan eisen voldoen in een rechtsstaat. Bijvoorbeeld als de Russen Groningen hebben veroverd of bij een dijkdoorbraak”, zegt de nestor van de Kamer met de uitspraak van de rechter in zijn hand. Bij de huidige situatie past deze route volgens hem niet. ’Krakkemikkige route’ Van der Staaij vindt dat het gaat om een verkeerde inschatting, terwijl het kabinet maanden de tijd heeft gehad om de route uit te stippelen. Het artikel uit de noodwet is volgens hem niet goed gekozen. „Het is een inschattingsfout en een verkeerde keuze. Ik blijf het bovendien bizar vinden dat we al weken een avondklok hebben, terwijl de Eerste Kamer zich er nog niet eens over heeft uitgesproken.”Daarom noemt hij het een ’krakkemikkige route’. De SGP-leider vindt het bovendien nauwelijks uit te leggen dat de Tweede Kamer onder druk van de avondklok - debatten moeten voor 19.00 uur zijn afgerond - direct instemde met het paardenmiddel. „Ik snap het ook wel.","1"
"167","https://www.telegraaf.nl/nieuws/154352604/groen-links-wil-deel-van-a10-vervangen-door-woningen","De A10-West in Amsterdam moet wijken voor woningen, vindt GroenLinks. Volgens de politieke partij is het deel van de snelweg, dat dwars door de hoofdstad gaat, meer geschikt voor duizenden nieuwe woningen en groen. Naast het plan om woningen op de plek van de A10-West te bouwen, wil de partij Rotterdam The Hague Airport sluiten en volbouwen met huizen en de Kennedylaan in Eindhoven ondertunnelen, om zo meer ruimte te creëren voor betaalbare woningen. De fractie van GroenLinks in Amsterdam dient maandag een voorstel in bij de gemeente om te onderzoeken hoe er woningen gebouwd kunnen worden op de plek waar nu nog een brede, doorgaande strook asfalt ligt. De functie die de weg nu heeft kan volgens de partij prima worden overgenomen door andere wegen. Doorgaand verkeer op deze snelweg zorgt voor luchtvervuiling, geluidsoverlast en een brute scheiding tussen verschillende stadsdelen in Amsterdam. Terwijl veel verkeer het asfalt niet eens gebruikt om in Amsterdam te komen, maar als doorgaande weg naar een andere bestemming”, aldus GroenLinks Amsterdam.","0"
"168","https://www.telegraaf.nl/nieuws/974034189/onderwijsdebat-gaat-niet-door-vanwege-pvv","Het verkiezingsdebat van de Algemene Onderwijsbond (AOb) gaat niet door vanwege commotie over de aangekondigde deelname van PVV-Kamerlid Harm Beertema. Het debat over onder andere de klassengrootte en het lerarentekort zou komende dinsdag plaatsvinden met de zeven grootste politieke partijen. De AOb sprak zelf van hét politieke onderwijsdebat in aanloop naar de verkiezingen Maar onder druk van boze leden heeft de FNV-bond zondag besloten om het debat te annuleren. Ze zijn boos over de deelname van PVV-Kamerlid Beertema, zelf oud-docent op een mbo-instelling „Het hoofdbestuur van de AOb heeft geconstateerd dat het programma voor de verkiezingen van de PVV dermate afstand neemt van alles waar de AOb in missie en visie voor staat dat het hoofdbestuur genoodzaakt is de uitnodiging aan de PVV in te trekken”, schrijft de vakbond in een verklaring. „Dit heeft dermate impact op de inhoud van het debat dat afgelasten op dit moment de enige optie is.” ’Gelijke kansen’ Het bestuur van de vakbond voor docenten geeft verder aan in gesprek te gaan met leden over ’gelijke kansen, racisme en hoe om te gaan met een politiek landschap met partijen met ideeën die mijlenver van de eigen missie afstaan.’ PVV-leider Geert Wilders heeft via Twitter woest gereageerd op het intrekken van de uitnodiging: „Wat een laffe anti-democraten die lui van de Algemene Onderwijsbond. Walgelijk.”","1"
"169","https://www.telegraaf.nl/nieuws/381194839/coalitie-heemstede-wil-niet-meer-vergaderen-na-onheuse-bejegening-raadslid"," Raadslid Olav Lommerse van Heemsteeds Burger Belang (HBB) is donderdagavond bij een vergadering ’op ongepaste wijze bejegend’ door andere raadsleden. Dat stellen de drie coalitiepartijen van Heemstede in een verklaring: „Wat HBB, GroenLinks en PvdA betreft kan voorlopig niet vergaderd worden.” De partijen willen een onderzoek door de burgemeester naar wat er is gebeurd afwachten voor ze weer gaan vergaderen. Raadslid Klaas Kremer van HBB bevestigt de vergaderstop: „Lommerse is donderdag zodanig ernstig bejegend dat hij heeft besloten dat hij niet verder kon als commissievoorzitter. Ik vind het heel naar dat dit moet. Het liefst zou ik gewoon doorvergaderen. Maar soms zijn situaties zo ernstig dat het niet anders meer kan. Ik heb dit nog niet eerder gemaakt.” De tumultueuze commissievergadering kon donderdag niet worden afgemaakt. Via een woordvoerder laat burgemeester Astrid Nienhuis aan De Telegraaf weten niet te reageren op de vergaderboycot: „Wij blijven bij het eerdere statement”, is de enige reactie. Daarmee wordt verwezen naar de verklaring die burgemeester Astrid Nienhuis vrijdag heeft afgegeven na een spoedberaad met alle fractievoorzitters. „Vanuit mijn rol als burgemeester, in dezen verantwoordelijk voor de bestuurlijke integriteit, ga ik in gesprek met de direct betrokkenen om de situatie in kaart te brengen. Na deze gesprekken bekijken we de situatie verder.” De burgemeester sprak van een „ernstige situatie”, zonder aan te geven wat dat inhield. Dat de „ernstige situatie” onheuse bejegening van Lommerse betreft ,wordt zaterdag door de drie coalitiepartijen naar buiten gebracht. HBB stelt op de website: „Wij ontvingen berichten, dat tijdens een als 5 minuten bedoelde pauze van de vergadering de voorzitter van de commissie (en tevens HBB-lid) op een ongepaste wijze werd bejegend door enkele op het raadhuis aanwezige raadsleden.","1"
"170","https://www.telegraaf.nl/nieuws/966644329/kabinet-kijkt-of-mbo-ook-deels-open-kan","Naast het middelbaar onderwijs kijkt het demissionair kabinet of ook de mbo-scholen weer gedeeltelijk de deuren kunnen openen. Daarnaast wordt er gekeken of jongeren meer ruimte kunnen krijgen om buiten te sporten en naar de mogelijkheid om mensen bij ’click and collect’ kleding of schoenen te laten passen.Of het daadwerkelijk tot versoepelingen komt, en zo ja welke, is nog niet besloten. Deze voorzichtige opties liggen volgens ingewijden op tafel als het kabinet dit weekend in het Catshuis overlegt over de lockdown, die nu nog tot 2 maart loopt. Komende dinsdag maken premier Rutte en coronaminister De Jonge bekend wat er vanaf die datum weer mogelijk is Het openen van de middelbare scholen ligt daarbij ’boven op de stapel’, herhaalde De Jonge vrijdagmiddag. Dat de deuren in het voortgezet onderwijs weer helemaal open gaan, lijkt onwaarschijnlijk. Er wordt bijvoorbeeld gekeken naar de optie om scholieren één dag per week les te geven. Mogelijk komt daar dus een gedeeltelijke opening van het mbo bij, waar de studenten deels in dezelfde leeftijdscategorie zitten als oudere middelbare scholieren en de sluiting er bij hen hard inhak Daarnaast kijkt het kabinet ook nog naar andere voorzichtige versoepelingen. Bijvoorbeeld bij winkels waar het ’click and collect’-systeem niet goed voor werkt, omdat mensen de spullen die ze daar kopen graag willen passen. Bijvoorbeeld bij schoen- of kledingwinkels. Ook wordt er gekeken of jongeren meer ruimte kunnen krijgen om buiten te sporten. Ook het openen van de kappers wordt in Den Haag voorzichtig genoemd. Het kabinet kijkt zondag in het Catshuis naar wat er wel en niet mogelijk is. Daarbij komen voorzichtig de oude verhoudingen weer naar boven uit het najaar, toen er onenigheid bestond tussen de voorzichtige ’witte jassen’ en het ’economische blok’.","0"
"171","https://www.telegraaf.nl/nieuws/143572112/alsnog-natuurvergunning-voor-luchthavens-maar-milieubeweging-slijpt-de-messen","Schiphol, Lelystad Airport en andere luchthavens in Nederland krijgen als het aan minister Carola Schouten (Landbouw) ligt alsnog een natuurvergunning die luchthavenactiviteiten mogelijk maakt. Daarmee is de stikstofdiscussie nog niet voorbij: voor activisten begint de strijd nu. De milieubeweging heeft het na de boeren en automobilisten nu gemunt op de luchtvaart. Mobilisation for the Environment (MOB), de club die Nederland via de Raad van State in een vergunningscrisis stortte, ontdekte vorig jaar dat luchthavens geen natuurvergunning hebben. Om zo’n vergunning te krijgen moet de aanvrager stikstofberekeningen laten zien en maatregelen nemen om de uitstoot te compenseren of te verminderen. Minister Schouten heeft na een standje van de milieubeweging besloten om niet met een druk op de knop de hele luchtvaart plat te leggen. De CU-bewindsvrouw heeft de luchthavens gedoogd en een half jaar de tijd gegeven om alsnog een vergunning aan te vragen. Na maandenlang papier heen en weer schuiven hebben de luchthavens de toets doorstaan: het ministerie is van plan om vergunningen te geven. Voor Schiphol betekent dat 500.000 vliegbewegingen per jaar (huidige plafond) en voor Lelystad Airport 10.000 vliegbewegingen. Beide luchthavens hebben groeiambities, maar voor die plannen moet later opnieuw een natuurvergunning worden aangevraagd. Daarmee is de kous nog niet af. Voor de stikstofactivisten begint de strijd nu pas. Ze kunnen eerst bezwaar maken tegen de vergunning en later naar de rechter stappen. MOB heeft al een juridische strijd aangekondigd. Pas daarna kan het ministerie van Landbouw definitief vergunningen geven. Hoewel de luchthavens tot die tijd kunnen blijven draaien, zijn er nu al gevolgen. Het verlenen van vergunningen is geen zaak voor de politiek, maar er zitten wel politieke componenten aan.","1"
"172","https://www.telegraaf.nl/financieel/368040870/schisma-in-kabinet-over-gebrek-aan-perspectief-klm"," De dubbele testverplichting voor de luchtvaart verdwijnt voorlopig niet als het aan demissionair minister Hugo de Jonge (Volksgezondheid) ligt. Daardoor stort het kabinet KLM nog dieper in het rood. Binnen de ploeg van Rutte III is er onvrede over het gebrek aan perspectief voor de ’blauwe trots’. De zorgen over import van nieuwe varianten van het coronavirus worden in politiek Den Haag breed gedeeld. Nederland heeft nu zo’n beetje de strengste regels ter wereld op het gebied van reizen per vliegtuig. Aanvankelijk werden twee coronatesten voor vertrek verplicht gesteld. Eerst een pcr-test maximaal 72 uur voor vertrek en daarna vlak voor vertrek nog een sneltest. Maar later kwamen daar de vliegverboden voor Zuid-Afrika, Zuid-Amerika en het Verenigd Koninkrijk nog bij. Hierdoor worden verschillende maatregelen die hetzelfde doel hebben op elkaar gestapeld. Bovendien hebben veel luchthavens in de wereld helemaal geen locatie in de buurt waar zo'n sneltest beschikbaar is. Kisten vliegen nu soms noodgedwongen leeg terug. Den Haag is vooralsnog onvermurwbaar. Die dubbele testverplichting blijft voorlopig”, zegt De Jonge tegen De Telegraaf. „Ook als de quarantaineplicht er is.” Die wet, zo kondigde de ’coronaminister’ eerder aan, gaat de vliegverboden vervangen. Maar de dubbele test blijft én juist die is voor luchtvaartmaatschappijen op tal van bestemmingen onuitvoerbaar.Binnen het kabinet lijkt opnieuw een tegenstelling tussen de ’ministers van economie’ en de ’witte jassen'. Het ministerie van Infrastructuur stelde vorige week in De Telegraaf dat de sneltest niet langer noodzakelijk is als reizigers verplicht kunnen worden om in thuisisolatie te gaan. De Jonge ziet dat dus anders. Er zijn bovendien irritaties over de snelheid rond de wet die de quarantaineplicht mogelijk moet maken. Vorige maandag werd gemeld dat het ’binnen een paar weken’ zou komen, nu verwacht De Jonge dat het wetsvoorstel begin maart klaar is.","1"
"173","https://www.telegraaf.nl/financieel/104157273/bonden-slaan-alarm-om-pensioenen-snel-regels-versoepelen-en-meer-aow","Uitstel van de nieuwe pensioenwet is niet acceptabel voor de vakbonden. De soepeler pensioenregels moeten volgend jaar ingaan zodat ouderen weer zicht krijgen op verhoging van hun pensioen. Dat stellen de vakbonden FNV en CNV in een brief aan minister Wouter Koolmees van Sociale Zaken en aan de zes Kamerfracties die het pensioenakkoord steunen. „Het is noodzakelijk dat de regels van het nieuwe contract al per volgend jaar direct effect hebben op de pensioenen van miljoenen”, zegt FNV-vicevoorzitter Tuur Elzinga. Onlangs maakte Koolmees bekend dat de nieuwe pensioenwet pas na de zomer af is. D66, CDA en PvdA weten niet of ze erin slagen de behandeling bijtijds af te ronden, zodat die wet op 1 januari 2022 kan ingaan. Vanaf dan zouden soepeler overgangsregels gelden totdat de fondsen het nieuwe contract in 2026 invoeren. „FNV en CNV vragen alle betrokken partijen vaart te maken, zodat de wetgeving per 1 januari 2022 daadwerkelijk kan worden ingevoerd”, zo schrijven zij aan Koolmees en aan de zes partijen. Vicevoorzitter Patrick Fey van CNV: „Het is onacceptabel dat miljoenen gepensioneerden nog jarenlang inleveren op hun koopkracht.” Elzinga wijst erop dat veel pensioenen al twaalf jaar lang niet zijn meegestegen met de prijsontwikkeling. Door het uitblijven van deze indexatie is de koopkracht van het aanvullende pensioen bij sommige fondsen met ’meer dan 20%’ uitgehold, aldus de FNV’er. Als de soepele rekenregels voorlopig niet worden ingevoerd, raakt die indexatie ook steeds verder uit beeld. „De overgangsfase moet echt ingaan op 1 januari”, stelt Elzinga. „Anders raakt dit perspectief steeds verder op de lange baan. Dit begint echt pijn te doen voor mensen. Die gepensioneerden willen nu echt indexatie zien. Meer dan een miljoen 75-plussers snakken daarnaar. Als dit nog langer duurt, leeft een deel van deze mensen niet eens meer en hebben ze al die jaren geen verhoging van hun pensioen gehad.”","1"
"174","https://www.telegraaf.nl/nieuws/1003763882/critici-hekelen-klimaatalarmisme-van-kaag-bij-tv-show-m-dit-is-hysterische-bangmakerij","D66-leider Sigrid Kaag bedient zich van ’hondsdolle overdrijving’ over klimaatverandering, aldus de Deense statisticus en milieupublicist Bjorn Lomborg. Op televisie waarschuwde Kaag dat de dood ons wacht, als we de ’klimaatcrisis’ niet aanpakken. Kaag was woensdag met alle vrouwelijke politieke lijsttrekkers te gast bij het NPO-programma Dit is M. „De grootste crisis is de klimaatcrisis”, stelde zij. „Het is niet vallen en opstaan. Het is doen of doodgaan.” Zonder klimaatbeleid stevenen we volgens D66 kennelijk af op sterfte. De angstaanjagende woorden uit de mond van de D66-lijsttrekker stuiten tot over de grens op afkeuring. „Dergelijke onverantwoordelijke overdrijving helpt niet om verstandige beslissingen te nemen voor de toekomst”, reageert Lomborg, directeur van Copenhagen Consensus Center en schrijver van het boek ’False Alarm’. Niet alleen is er volgens Lomborg geen wetenschappelijke grond voor Kaags apocalyptische voorspelling, de echte cijfers tonen juist steeds minder klimaatgerelateerde sterfte, zegt hij. „In de afgelopen eeuw daalde het aantal doden als gevolg van overstromingen, droogtes, stormen, bosbranden en extreme temperaturen met 98 procent.” Vielen er in 1931 nog 3.7 miljoen doden door natuurrampen, in 2018 waren dat er 11.000. Voor Marcel Crok, wetenschapsjournalist en medeoprichter van het klimaatsceptische Clintel, past de bangmakerij van Kaag in het rijtje doembeelden dat ons internationaal over klimaat wordt voorgeschoteld. Zo bestoken klimaatspijbelaar Greta Thunberg en Exctinction Rebellion leeftijdsgenoten met een angstbeeld van klimaatdoden en erger.„Dit is de zoveelste poging om klimaatverandering op een hysterische manier te omschrijven”, reageert Crok. „Internationaal zal Kaag er wel schouderklopjes voor krijgen. Want zelfs de nieuwe Amerikaanse president Biden spreekt over een ’existentiële dreiging van klimaatverandering’.”","1"
"175","https://www.telegraaf.nl/nieuws/1626281307/cao-impasse-politiebonden-dreigen-met-acties","De politiebonden willen van het kabinet uiterlijk vrijdag een ’acceptabele’ loonsverhoging voor politiemedewerkers op tafel hebben. Zo niet, dan worden de cao-onderhandelingen afgebroken en volgen er acties.Een ruime meerderheid van de leden van de bonden ACP, NPB, ANPV en Equipe heeft zich voor dit ultimatum uitgesproken. De bondsbesturen peilden eind januari de stemming onder hun leden over het voorliggende bod van 1,3 procent loonsverhoging voor de komende anderhalf jaar. Een ruime meerderheid van hen is voor niet accepteren en dus wel actievoeren, zo blijkt uit die rondgang. In een ruime week lieten bijna 10.000 politiemensen hun mening weten. Een structurele loonsverhoging is het belangrijkste struikelblok in de onderhandelingen, zo blijkt. Over tal van andere punten in de arbeidsvoorwaarden en werkomstandigheden is wel overeenstemming te vinden. Tussen het aanbod van minister Grapperhaus van 1,3 procent in anderhalf jaar en de eis van de bonden (2,5 procent in zestien maanden) gaapt echter nog een gat. Gematigd De bonden vinden hun looneis verre van onrealistisch. De voorgestelde loonsverhoging is volgens hun gematigd, „gezien de bijzondere tijd waarin we op dit moment leven.” „Wij en onze leden vonden het niet verantwoord om het onderste uit de kan te halen,” staat in de ultimatumbrief. Dat Grapperhaus zelfs niet aan die volgens de bonden gematigde looneis tegemoet wilde komen, voelde ’als een klap in het gezicht’. Nu dreigen dus acties. Volgens actieleider Maarten Brink is het ultimatum een laatste kans voor de werkgever om aan de eisen te voldoen. „Als minister Grapperhaus dit ultimatum aan zijn laars lapt, zijn we zorgvuldig genoeg geweest om het overleg te kunnen afbreken en de politieke druk te gaan opvoeren via vakbondsacties.” Bij het voeren van die acties wordt wel rekening gehouden met de coronacrisis, die „extra vindingrijkheid en zorgvuldigheid vereist.” Actieleider Alwin de Kok: „Meteen harde acties voeren is een riskante aanpak, die de maatschappelijke steun voor onze eisen snel kan doen afbrokkelen.”","1"
"176","https://www.telegraaf.nl/nieuws/1750721433/opgestapte-gl-fractievoorzitter-zeist-geeft-maken-nepaccounts-toe","GL-fractievoorzitter Ronald Camstra uit Zeist heeft toegegeven jarenlang via nepaccounts op Facebook zijn eigen politieke standpunten over allerlei discussies in Zeist te hebben gemanipuleerd. Camstra diende woensdagavond zijn ontslag in bij burgemeester Koos Janssen en lichtte donderdag zijn raadsfractie in over zijn werkwijze. „Een volledige verrassing”, noemt GL-fractielid Liesbeth Raymakers donderdagavond zijn daden. „Een totale eenmansactie waar wij allemaal geschokt door zijn. Wij gingen uit van zijn onschuld tot het tegendeel bewezen was.” Raymakers betichtte dinsdag anderen nog van ’insinuaties over het gebruik van mogelijke fake-accounts’ en voegde daarbij stellig dat ’de fractieleden daar op geen enkele wijze bij betrokken zijn’. Na het aftreden van Camstra bleef zijn partij aanvankelijk nog glashard ontkennen. Op de website stond donderdagochtend nog te lezen dat Camstra ’als boegbeeld van de partij steeds meer te maken kreeg met negatieve reacties, valse aantijgingen en beschuldigingen op social media’. De fractievoorzitter gaf daarbij aan terug te treden omdat ’deze reacties mij steeds meer negatieve energie geven en steeds meer afleiden van het werk als raadslid’. GL doelde daarmee op alle beschuldigingen die eerder deze week van diverse kanten op Camstra werden afgevuurd. Eerst via een open brief van Piet Oskam uit Zeist op zijn Facebookgroep ’Voor Zeist’, waarin hij de fractievoorzitter vanwege zijn handelwijze opriep te vertrekken, donderdag via moderator Esther Kant van de Facebookgroep ’Zeist’. Zij confronteerde Camstra met bewijzen dat hij en niemand anders achter de nepaccounts zat. „Toon ballen en laat gewoon zien dat het jouw schrijfsels zijn”, lichtte Kant donderdagmiddag nog toe. Omdat zowel Camstra als GL in Zeist tot het laatst toe bleven volhardden in hun ontkenning postte Kant op haar Facebookgroep met ruim tienduizend leden donderdag een screenshot van Noortje van Breukelen, een van Camstra’s nep-accounts, verzonden naar het herstel-e-mailadres van Camstra.","1"
"177","https://www.telegraaf.nl/financieel/1766823254/kamer-schrikt-van-slaande-ruzie-bij-de-volksbank","De interne ruzies en de trage vooruitgang bij verkoop van de twee staatsbanken, ABN Amro en De Volksbank, leveren steeds groter ongeduld in de Tweede Kamer op. Vooral de bestuurlijke wanorde bij laatstgenoemde bank maakt de Kamer ongerust. Het is gewoon slaande ruzie in de tent”, concludeert PvdA-Kamerlid Nijboer woensdagochtend in het kamerdebat met demissionair minister Hoekstra (Financiën) over de staatsdeelnemingen De Volksbank en ABN Amro. Vooral de op straat belande ruzie in de top van De Volksbank verbaast hem. „Hoe heeft de minister dat kunnen laten ontstaan, dat het zó uit de hand is gelopen?”, vraagt de PvdA’er zich af. ijboer refereert aan de hommeles in de bestuurlijke top bij de laatste bank, die nog volledig in staatshanden is. Bij De Volksbank wordt onderzoek gedaan naar de ’dynamiek in de top’, waar voormalig financieel directeur Pieter Veuger na een ruzie op straat werd gezet en ook andere hooggeplaatsten de afgelopen periode vertrokken. Dinsdag diende een kort geding van Veuger tegen de door De Volksbank ingehuurde externe onderzoekers. Veuger trok twee eerdere kort gedingen in omdat hij een onafhankelijk onderzoek eiste, maar is het nu weer niet eens met de opzet van dat onderzoek. Het is de zoveelste uitbarsting in de vorig jaar ontplofte interne strubbelingen bij De Volksbank. „Het onderzoek dat juist een einde zou moeten maken aan de onrust, is aan het escaleren”, vat PVV-Kamerlid Van Aalst het samen. Naast de zorgen over de onrust in de bestuurskamer, moppert de Kamer dat Hoekstra hoe dan ook weinig vorderingen maakt met De Volksbank. Het dossier over de stappen om van de voormalige bankdivisie van SNS Reaal af te komen is inmiddels controversieel verklaard. Daardoor kan pas het volgende kabinet weer verder kan met een eventuele verkoop of een onderhandeling starten met de Europese Commissie om De Volksbank als soort nutsbank toch in staatshanden te houden. „Het stoort me dat we al een half jaar lang zitten te wachten op allerlei onderzoeken”, vindt VVD-Kamerlid Van der Linde.","1"
"178","https://www.telegraaf.nl/nieuws/1133830377/puinhoop-bij-inspectiedienst-nvwa"," De Nederlandse Voedsel- en Warenautoriteit (NVWA) ligt onder vuur in de Tweede Kamer. Politieke partijen van links tot rechts vrezen voor de gevolgen. De afgelopen tijd zijn er verschillende rapporten verschenen over de inspectie- en keuringsdienst. De conclusies zijn niet mals. Zo is de cultuur binnen de NVWA zodanig verziekt dat sommige afdelingen niet meer met elkaar willen samenwerken. Verder kan de organisatie de grote hoeveelheid werk niet meer aan: van de 152 taken kunnen er ruim honderd niet goed uitgevoerd worden door personeelsgebrek.„De voedselveiligheid staat op het spel”, vreest PvdA-Kamerlid Moorlag. De rapporten schetsen volgens hem een ’onthutsend beeld’. CDA-Kamerlid Geurts uit zijn twijfels over de aansturing van de organisatie en ziet in de onderzoeken willekeur in het optreden van de NVWA richting bedrijven. „Dit moet gestopt worden.” D66-Kamerlid De Groot constateert dat de dienst klem zit tussen een te groot takenpakket en te weinig capaciteit. Net als zijn collega Dion Graus (PVV) maakt hij zich zorgen over klokkenluiders bij dierenwelzijnteams: „Er is een heksenjacht ontstaan op mensen die praten met politici.Minister Schouten (Landbouw) kondigt een onafhankelijk meldpunt aan waar NVWA-medewerkers heen kunnen met hun grieven. De CU-bewindsvrouw erkent dat niet alles goed gaat, maar volgens haar kost het tijd om de organisatie stap voor stap weer goed te laten lopen. Richting de onderhandelingen over een nieuw kabinet wil ze met een advies komen over de toekomst van de dienst. De Kamer lijkt door de lange lijst problemen niet meer te weten hoe het opgelost kan worden. Verschillende volksvertegenwoordigers denken dat het beter is om de NVWA bij een ander ministerie onder te brengen of om de dienst op te splitsen. SP-Kamerlid Futselaar heeft daar normaal wel oren naar: „Maar ik vrees dat de NVWA niet nog een reorganisatie aan kan.”","1"
"179","https://www.telegraaf.nl/nieuws/358783384/coronaminister-de-jonge-verworden-tot-nationale-kop-van-jut","Opnieuw ligt zorgminister Hugo de Jonge onder vuur. Nu moet hij alle zeilen bijzetten rond vaccineren en een datalek rond testen bij de GGD. Een profiel van de coronaminister die dagelijks boven zijn macht moet boksen en intussen als kop van Jut dient bij de virusaanpak. „Er staat ons nog een orkaan te wachten.” Rond Hugo Mattheüs de Jonge (43) viel afgelopen december te horen dat het landsbelang het partijbelang moest overstijgen. De CDA’er legde zijn lijsttrekkerschap neer om ons land door de heel moeilijke wintermaanden te helpen. Het kabinet verzwaarde de maatregelen, want de besmettingen liepen op. Maar de vaccinaties, daar zou nog heel veel rond gebeuren, klonk rond de coronaminister. Men vreesde voor een tweedeling in de samenleving, van mensen die gevaccineerd zouden zijn en mensen die nog niet aan de beurt waren. De schaarste van de vaccins zou de gemoederen gaan bezighouden. Inmiddels is het niet eens de schaarste van de vaccins, maar de trage toediening ervan waar het land mee worstelt. Gingen de eerste naalden over de hele wereld al in december in de armen, Nederland zou op 8 januari van start gaan. Als laatste in de EU. „Het is geen wedstrijdje”, zei De Jonge. En hoe hard de Tweede Kamer hem er ook op aanpakte, de minister hield vol dat het echt niet anders kon. Boetekleed Een paar weken later zag de wereld er ineens anders uit. In diezelfde Kamer trok hij het boetekleed aan. De Jonge had bij nader inzien een alternatieve vaccinatiestrategie moeten afspreken. Maar nu zou het echt goed komen. Het is tijdens de coronacrisis een patroon bij de minister. Of het nou om beschermingsmiddelen gaat, de corona-app, het bron- en contactonderzoek, de zorgcapaciteit, de testen of nu weer de vaccins.","1"
"180","https://www.telegraaf.nl/financieel/2072321038/woede-over-plan-om-ww-in-te-korten-politieke-harakiri-wopke-hoekstra","De vakbonden zijn woedend over het voorstel van CDA-lijsttrekker Wopke Hoekstra om de WW-duur te verkorten van twee jaar naar één. „Politieke harakiri”, zegt de ene vakbondsbestuurder. „Hiermee diskwalificeert hij zichzelf”, zegt de andere. Om werklozen te stimuleren sneller een baan te accepteren, wil Hoekstra dat ouderen voortaan korter recht hebben op een WW-uitkering. Nu kunnen mensen die lang gewerkt hebben nog twee jaar lang WW krijgen voordat ze in de bijstand komen. Het CDA wil de uitkering in de eerste maanden verhogen, maar de duur wel inperken tot een jaar. Onbegrijpelijk en onbestaanbaar, zeker in deze tijd van crisis”, zegt vicevoorzitter Kitty Jong van vakbond FNV. „Hij valt hiermee verschrikkelijk door de mand. Eerder zei Hoekstra dat hij geen lijsttrekker wilde worden omdat hij zich meer een bestuurder vindt dan een politicus. Hiermee diskwalificeert hij zich voor beide functies.” Bij het Sociaal Akkoord van 2013 is afgesproken dat de WW-duur zou worden bekort van drie jaar naar twee jaar en dat dat derde jaar in cao’s mocht worden gerepareerd. Dat lag destijds al heel gevoelig bij de vakbeweging. „De WW-duur was ooit zestig maanden en nu is die 24 maanden, we hebben dus al grote stappen gezet”, zegt CNV-voorzitter Piet Fortuin. De CNV-voorman is verbijsterd. „Een paar weken geleden zei Hoekstra in een groot interview nog dat hij niets wilde doen aan het ontslagrecht omdat er in de crisis rust nodig is op de arbeidsmarkt. En nu komt hij met dít. Hiermee gooit hij een handgranaat in de polder. Hoe kun je nu tot een constructieve oplossing voor de arbeidsmarkt komen met diezelfde polder?” Reinier Castelein, voorzitter van vakbond De Unie, begrijpt er ook niets van. „Dit doet me denken aan het Kunduz-akkoord uit 2012. Toen werd ineens de ontslagvergoeding beperkt, terwijl er een groot baanverlies zat aan te komen door de financiële crisis. Dat heeft een enorme druk gelegd op het sluiten van sociale akkoorden in bedrijven en sectoren.”","1"
"181","https://www.telegraaf.nl/nieuws/94839330/hoekstra-verdedigt-ww-plan-hekelt-kritiek-op-links-selectieve-verontwaardiging","CDA-lijsttrekker Wopke Hoekstra ligt onder vuur van andere partijen omdat hij de Werkloosheidsuitkering wil verkorten. Hij ziet „selectieve verontwaardiging” bij zijn tegenstanders en vindt dat de politiek te lang aarzelt als het gaat om de aanpak van de arbeidsmarkt. „De politiek draait eromheen”, reageert hij vrijdag op de ontstane commotie over het plan dat overigens gewoon in het verkiezingsprogramma van zijn partij staat. Volgens Hoekstra vertellen zijn concurrenten ook niet het „hele verhaal.” De plannen om de WW te verkorten maken deel uit van het rapport van de commissie-Borstlap om de problemen op de arbeidsmarkt en de groeiende flexibilisering op te lossen.Het CDA vindt dat de „genuanceerde” voorstellen van Borstlap moeten worden uitgevoerd. Maar wel met „een verstandige timing”, dus na de coronacrisis. Hoekstra wijst erop dat het CDA de werkloosheidsuitkering niet alleen wil verkorten, maar ook flink wil verhogen. Verder moet er meer geld naar scholing gaan en moeten er volgens de middenpartij meer vaste contracten komen.De plannen voor de arbeidsmarkt van het CDA staan al in haar verkiezingsprogramma, dat maanden geleden werd gepresenteerd. Een interview van Hoekstra deze week in het AD zorgde voor de nodige politieke beroering. Andere partijen, met name op links en ook bijvoorbeeld de PVV, vielen over Hoekstra heen.’Uitkeringen uitkleden’Jesse Klaver van GroenLinks beschuldigt het CDA ervan dat de partij wil „bezuinigen op het sociale vangnet.” Gert-Jan Segers van de ChristenUnie vindt het „een slecht voorstel” van Hoekstra en volgens PvdA-leider Lilianne Ploumen wil het CDA de „uitkeringen uitkleden en zekerheden van werknemers afpakken.”Dat gaat snel. Van Nu Doorpakken naar Nu Afpakken”, merkte SP-leider Lilian Marijnissen op. „Nou, dit is wel het laatste dat je midden in deze coronacrisis wilt”, reageert D66-Kamerlid Steven van Weyenberg op het voorstel.","1"
"182","https://www.telegraaf.nl/nieuws/2014345435/klimaatactivisten-verzetten-zich-tegen-biomassacentrale","Klimaatactivisten van Extinction Rebellion blokkeren vrijdagochtend de toegangsbrug naar de Elektriciteitscentrale Diemen, waarmee eigenaar Vattenfall plannen heeft om het om te bouwen tot de grootste biomassacentrale van Nederland. Het is de eerste keer dat leden van de mondiale milieubeweging zich in Nederland verzetten tegen massale houtstook. Tientallen activisten hebben zich vastgeketend op de loopbrug en verhinderen op die manier dat personeelsleden naar de centrale toe kunnen lopen. De activisten, die meer handelingen van de overheid willen zien om klimaatverandering te voorkomen, proberen zo duidelijk te maken dat het verstoken van hout geen goed alternatief is om de maatschappij ’duurzaam’ in te richten. De gemeente Amsterdam, nota bene geleid door zelfbenoemde ’groene coalitie’ van onder ander GL, D66, PvdA en SP wil een groot deel van de hoofdstad verwarmen met warmte die in de toekomstige biomassacentrale van Diemen moet worden opgewekt middels houtstook. Per 1 juli 2024 moet de centrale dan ook draaien. De multinational Vattenfall krijgt van de Nederlandse Staat, zo is hen in het vooruitzicht gesteld, honderden miljoenen subsidie om de mega-biomassacentrale te laten verrijzen. Momenteel draait er al een Amsterdamse biomassacentrale in het Westelijk Havengebied. Deze afgelopen jaar geopende houtstoker is in eigendom van het Afval Energie Bedrijf (AEB), waarvan de aandelen honderd procent in handen zijn van de gemeente Amsterdam. De hoofdstad heeft intussen nieuwe contracten met Vattenfall gesloten om ook de komende jaren ’warmtenetten’ uit te breiden. De stad wil daarmee in 2040, tien jaar eerder dan de rest van Nederland, van het gas af zijn. Er klinkt echter steeds meer weerstand tegen het verbranden van hout om zo ’duurzame doelstellingen’ te behalen. Naast tal van wetenschappers, verzetten ook het Comité Schone Lucht en milieubeweging MOB, van stiktstofstrijder Johan Vollenbroek, zich fel tegen de komst van dergelijke centrales. Vollenbroek voerde onlangs nog een rechtszaak tegen het ’bomencrematiorium dat in één generatie de bossen in de Baltische landen wil gaan opstoken zodat Amsterdammers en IJburgers en in de winter warmpjes bijzitten.”","1"
"183",NA,"Reizigers naar Nederland zijn het spoor bijster over de warboel aan steeds wijzigende testregels. Dat zegt de vereniging van luchtvaartmaatschappijen in Nederland Barin. „Woensdag zijn de opties iets versoepeld, maar nog altijd grotendeels onwerkbaar.” Vanaf nu kan een luchtreiziger die naar Schiphol wil, in plaats van een PCR-test van 72 uur voor de vlucht plus nog eens een sneltest vier uur voor vertrek, ook volstaan met één PCR-test twaalf uur voorafgaand aan de vliegreis.Het is onbegrijpelijk dat het alternatief voor de 72- en vieruurstest opnieuw een niet-uitvoerbare eis is geworden. Nederland zondert zich af van de rest van Europa. Reizigers kunnen er geen touw meer aan vastknopen”, zegt Barin-voorman Marnix Fruitema. „Weer een mislukte goocheltruc uit de Haagse hoed.”Uit een eerste inventarisatie van KLM blijkt dat zo’n twaalfuurstest vrijwel nergens in het buitenland tijdig te krijgen is, aldus de luchtvaartmaatschappij woensdag. Ons land kent als enige een dubbele testplicht. Die kwam er in januari uit vrees voor de virusmutaties uit het Verenigd Koninkrijk, Zuid-Afrika en Zuid-Amerika. Later werd er om die reden een vliegverbod ingesteld, maar de dubbele test bleef van kracht.Maatwerk belangrijk’Het is positief dat er bereidheid is in Den Haag om naar alternatieven te kijken. KLM wil dat graag samen oppakken met de Nederlandse overheid om werkbare alternatieven te bieden aan passagiers, die tevens veilig zijn. Maatwerk voor transfer- en bestemmingsreizigers is belangrijk”, zegt een KLM-woordvoerder.Omdat ook overstappende reizigers de twee testen moeten doen, wordt op internationale reisfora opgeroepen om Schiphol te mijden. Op grote luchthavens als Frankfurt en Parijs hoeft dat niet, waardoor mondiale vervoersstromen veel minder via Nederland lopen, maar via andere knooppunten in Europa. Hiermee wordt volgens bonden en de KLM-ondernemingsraad ’ons laatste brood’ uit de mond gestoten.","1"
"184","https://www.telegraaf.nl/nieuws/1124253893/surinaamse-gl-er-beticht-partijgenoten-van-onveilige-werksfeer","Het Amsterdamse GL-gemeenteraadslid Simion Blom beticht partijgenoten ervan dat hij als Amsterdammer met een Surinaamse achtergrond binnen GL jarenlang in een onveilige werksfeer moest functioneren. „Een aantal witte mensen uit de partij gaven me het gevoel dat ik raar was. Ze zaten te wachten op het moment dat ik zou mislukken.” Prominente GL’ers zwijgen over de beschuldigingen, Blom staat achter de inhoud van het verschenen verhaal. In een onlangs verschenen interview dat door de Nederlandse Vereniging van Raadsleden is gehouden, vertelt Blom over de sfeer die afgelopen jaren binnen de Amsterdamse afdeling van GL heerste. Het raadslid betrad afgelopen jaren regelmatig de barricades, bijvoorbeeld namens Kick Out Zwarte Piet en als pleitbezorger voor een Nationaal Slavernijmuseum. Sfeer om te snijden De politicus, momenteel kandidaat Tweede Kamerlid, begon in de stadsdeelraadcommissie. Als hij vanuit de Bijlmer afreisde naar het Centrum om een GL-partijbijeenkomst bij te wonen, een politiek café of een werkgroep, viel de sfeer daar ’rauw op zijn dak’ De kloof tussen de stad en Zuidoost was zo groot’, vertelt Blom. „Hun taalgebruik, houding, lichaamstaal, alles was anders. Ze waren direct en bot, ik ben beleefd opgevoed. Ik heb respect voor ouderen, dus ik zei ’u’ tegen een oudere prominente GL’er. Dat vonden ze vervelend, ze verwarden het met onderdanigheid. Ik was altijd de enige ’zwarte’ tijdens zo’n bijeenkomst. Dat voelde ik ook, iedereen keek naar me. Ik wilde graag contact, maar viel bij alles buiten de boot.” Zware jaren Volgens Blom veranderde de toon niet toen hij als gekozen volksvertegenwoordiger in 2014 toetrad tot de gemeenteraad, de fractie die toentertijd geleid werd door huidig GL-diversiteitswethouder Rutger Groot Wassink. Blom vindt het moeilijk om te vertellen wat hij binnen de partij meemaakte, staat in het interview. „Ik heb het al te lang voor me gehouden. Ik kwam uit een andere wereld, een aantal witte mensen uit de partij gaven me het gevoel dat ik raar was. Ze zaten te wachten op het moment dat ik zou mislukken. Als ik iets vroeg, werd ik vreemd aangekeken. Als ik een fout maakte, werd ik niet gesteund, maar werd er gelachen.”","1"
"185","https://www.telegraaf.nl/nieuws/693963316/protesten-tegen-maatregelen-terrassen-geopend-en-snel-weer-dicht","Horeca-ondernemer Johan de Vos in Breda heeft dinsdagmiddag rond 12.00 uur het terras van zijn café Boerke Verschuren geopend. De Vos is daarmee één van de weinige horeca-ondernemers die daadwerkelijk zijn terras opent. Ook in Amsterdam en Vlaardingen gingen terrassen open. Met de opening protesteert de uitbater tegen de coronamaatregelen. Rond 12.30 uur kreeg De Vos bezoek van de politie en handhaving. Agenten liepen met De Vos, onder luid applaus van de terrasbezoekers, zijn café in. Korte tijd later leek het erop dat het terras weer werd gesloten. Personeel stapelde stoelen op en zette enkele tafeltjes op de kop. Een kwartier later was het terras leeg. Bezoekers van Boerke Verschuren stonden nog wat na te babbelen, sommigen met een take away kopje koffie of blikje bier van het café in de hand. Het terras zat na de opening al snel bomvol en de eerste kopjes koffie en biertjes werden gereserveerd. Ook bij het naastgelegen terras van café-restaurant Moeke, dat iets eerder openging, zat het vol. Er werd ook geluncht. Volgens De Vos heeft hij ervoor gezorgd dat het terras op een veilige manier open ging, met voldoende afstand tussen de bezoekers en een gezondheidscheck vooraf. „Zo moet het kunnen”, aldus De Vos, die kort na de sluiting nog niet wist of hij een boete of waarschuwing krijgt. Burgemeester Paul Depla van Breda en burgemeesters elders in het land zeiden maandag te zullen handhaven als mensen worden voorzien van een drankje of hapje op een terras. ’Voelt goed’ De 25-jarige Robin uit Breda woont in de buurt en zag toevallig dat het terras open ging. „Ik ben maar even lekker gaan zitten. Dit is toch wel een half jaar geleden. Het voelt goed, even een kopje koffie doen in de zon.” Volgens een woordvoerster van de gemeente wordt De Vos eerst aangesproken op zijn gedrag. „Als hij doorgaat, krijgt hij een waarschuwing. Zet hij door, dan volgt een boete. Zo zijn we daar steeds mee omgegaan.”","1"
"186","https://www.telegraaf.nl/nieuws/1349812710/lijsttrekkersdebat-rtl-wilders-tegen-de-rest-met-zwarte-piet-als-minister-voor-cultuur"," Wilders tegen de rest. Dat was de teneur bij het verkiezingsdebat van RTL. Het was het eerste grote tv-debat voor de verkiezingen, waarbij zes lijsttrekkers de degens kruisten over klimaat, economie, diversiteit en corona-aanpak. Ik heb deze puinhoop niet veroorzaakt”, zei de PVV-leider over dat laatste onderwerp. Hij vond de uitspraak van premier en VVD-lijsttrekker Rutte dat we ons op lange termijn beter moeten weren tegen gezondheidscrises ’hypocrisie ten top’. Hij somde de gesloten ziekenhuizen, spoedposten en ic-units op. Hij verweet de coalitiepartijen VVD, CDA en D66 43 miljard euro aan Zuid-Europa te hebben ’gegeven’ in plaats van die in de zorg te stoppen. De heer Wilders heeft recht op zijn eigen mening, maar niet op z’n eigen feiten”, verdedigde CDA-leider Hoekstra het kabinetsbeleid. D66-leider Kaag uitte voorzichtig kritiek op de keuze van het kabinet om te loten als alle intensive cares vol liggen en alle afwegingen op basis van overlevingskansen zijn gemaakt. „De politiek moet niet op de stoel van de arts gaan zitten.” Verder predikte Kaag, voor wie het een eerste tv-debat was als lijsttrekker, samenwerking. Die kaart speelde GL-leider Klaver ook „Elkaar verwijten maken, het past niet. We hebben elkaar nodig om door de crisis te komen.” Het verschil tussen Wilders en de rest kwam ook tot uiting bij de stelling over de politiek diverser te maken met een verplicht quotum. De PVV-lijsttrekker stelde voor Zwarte Piet minister voor Cultuur te maken. „Dat kán toch niet”, riep Kaag uit. Zwarte Piet is volgens haar ’een pijnlijk symbool voor heel veel Nederlanders’. „U heeft er plezier in om mensen te kwetsen. Nu komt u weer met die zielige Zwarte Piet.” Rutte is tegen diversiteitsquota. „De trend is goed. Dat merk ik in mijn eigen partij.” Hij viel Wilders aan op het feit dat hij tegen Khadija Arib als Kamervoorzitter is, alleen omdat ze ook een Marokkaans paspoort heeft. Hoekstra wil evenmin vooraf ’met een passer’ bepalen hoe divers een volgend kabinet moet worden. Maar dat wordt het wel.","1"
"187","https://www.telegraaf.nl/nieuws/1874764070/wilders-hekelt-haagse-handjeklap-je-ziet-dat-iedereen-zich-klaarmaakt-voor-grote-paringsdans","Na een moeizame periode is PVV-leider Geert Wilders (57 jaar) weer in topvorm. Hij is een van de felste critici van het coronabeleid van het kabinet. Tegelijkertijd drukt de slepende rechtszaak over zijn belofte om ’minder Marokkanen’ te gaan ’regelen’ de ervaren politicus bestuurlijk nog altijd in de marge. Toch hoopt hij zelf nog altijd op een rol voor zijn partij in een volgend kabinet. „Ook moslims zijn het met mij eens dat je niet méér mensen moet binnenlaten wil je de problemen met integratie oplossen.” Op zijn zwaar beveiligde werkkamer in het Tweede Kamergebouw constateert Wilders dat niet alles in de coronacrisis bittere ellende is. Over de rol van zijn eigen partij is de oppositieleider eigenlijk best tevreden. „We zijn de tweede partij van Nederland, doen het hartstikke goed. Ik denk dat menigeen had voorspeld dat we nu drie zetels hadden gehad.” Iedereen wil vooral aardig gevonden worden om dadelijk maar niet uitgesloten te worden aan de onderhandelingstafel. Kijk maar naar Jesse Klaver met zijn verkiezingsposter met daarop ook de namen van de lijsttrekkers van SP, PvdA en D66. Daarmee maakt hij van links één grote eenheidsworst. En op rechts raken VVD en CDA elkaar nauwelijks aan. Je ziet dat iedereen zich eigenlijk klaarmaakt voor de grote paringsdans.” Misschien is het omdat partijen midden in een pandemie niet de strijd met elkaar durven aan te gaan? Dit was al voor die tijd. Het is de dood in de pot. Mensen moeten wel wat te kiezen hebben. Stel dat VVD en CDA mijn partij blijven uitsluiten. Dan kan Klaver nóg een poster maken, met naast Lilian, Sigrid en Lilianne ook de woorden Mark en... Hoe heet die ander ook alweer? O ja, Wopke erop. Ik hou niet van die politiek. Want dan weten mensen niet meer wat nou het verschil is tussen GL, VVD, of PvdA.”","1"
"188","https://www.telegraaf.nl/nieuws/1686192908/afgeknapt-op-zijn-vvd-nu-zwevend-met-mijn-110-kilo","Jan Nijkamp (56), IT-ondernemer uit Hengelo, is altijd VVD-kiezer geweest. „Maar nu, voor het eerst, weet ik het niet. Als ondernemer, met zeventig man personeel, voel ik mij al lange tijd niet meer serieus genomen door de VVD. Niemand neemt het in Den Haag voor ons op. Intussen zijn wij ondernemers wel de financiële oplossing voor alles.” Nijkamp is een van de vele zwevende kiezers, die in aanloop naar de nationale verkiezingen in maart zoeken naar een partij om op te stemmen. „Ik zou willen dat er een fatsoenlijk conservatieve partij was want de PVV en FvD zijn mij te wild en te rechts.” Ook kapper John Bijsterbosch (65) uit Zwolle vraagt zich af: „Wat moet ik nu?” Bijsterbosch is blij dat zijn kapsalon begin maart weer open mag, maar hij is in dit coronajaar behoorlijk afgeknapt op de coalitie, dus ook op ’zijn’ VVD. „Ik heb ingeteerd op mijn spaargeld, collega’s hebben hun pensioenpot moeten aanspreken. Dan gaat het hard hoor. We hebben ons zo verlaten gevoeld.” Dan, grappend: „Dat ik met mijn 110 kilo ben gaan zweven, zegt alles.” ’Vreemde acties Baudet’ Voormalige VVD-kiezers, die een alternatief zoeken ’op rechts’, komen niet vaak uit bij de PVV, blijkt uit onderzoek. Enige tijd vormde Forum voor Democratie voor deze groep een alternatief. Ook voor John Bijsterbosch.„Ik was zelfs lid van Forum, maar door alle vreemde acties van de heer Baudet ben ik ermee gestopt.” Jan Nijkamp denkt aan JA21, van Forum-dissidenten Joost Eerdmans en Annabel Nanninga. „Eerdmans is toch de eerste die in je opkomt als je een fatsoenlijke proteststem wilt laten horen.” Met heimwee denkt Nijkamp aan de tijden van VVD-boegbeelden Wiegel en Bolkestein. „Toen had je als ondernemer nog het gevoel dat je met je stem het verschil kon maken.”Bureaucratisch en slap De coronacrisis maakt voor veel Nederlanders de komende verkiezingen urgenter dan ooit.","1"
"189","https://www.telegraaf.nl/nieuws/948382623/onderzoek-pleit-d66-partijprominent-van-drimmelen-vrij-van-seksuele-intimidatie","D66-partijprominent Frans van Drimmelen wordt vrijgepleit van seksuele intimidatie. Het onderzoeksbureau dat anonieme aantijgingen aan zijn adres onderzocht, heeft naar eigen zeggen geen bewijs kunnen vinden. De anonieme vrouw die hem beschuldigde, is niet boven water gekomen. Wel is gebleken dat sommige melders van seksuele intimidatie in het algemeen niet op een ’veilige omgeving’ konden rekenen. „Het onderzoek heeft wellicht langer geduurd dan we hadden gehoopt, maar grondigheid en zorgvuldigheid zijn hier van het grootste belang. Uit het rapport blijkt voor mij nergens dat in onze vereniging sprake is van een structureel onveilige omgeving. Zo ken ik onze partij ook niet,” aldus partijleider Sigrid Kaag in een reactie. „Dat laat onverlet dat iemand persoonlijk een andere ervaring kan hebben. Dat blijkt ook uit het rapport. Laat glashelder zijn: iedere melding van ongewenst gedrag of van ongepaste of denigrerende opmerkingen richting vrouwen of mannen, is er één teveel. In de partij die ik leid is daarvoor geen plaats.”Toch komen er in het onderzoek dat werd uitgevoerd door onderzoeksbureau BING wel degelijk incidenten van seksuele intimidatie naar voren. In totaal meldden 9 mensen zich met een MeToo-ervaring binnen D66, waarbij ze op ’onveiligheid binnen de partij’ stuitten. Zo was er in sommige gevallen sprake van een machtsverhouding met de dader, of vreesden klagers voor de gevolgen voor hun verdere carrière binnen de partij. Onaangename appjes De MeToo-incidenten behelsden onder meer het ontvangen van ’onaangename’ appjes, het maken van ’ongepaste en seksistische/denigrerende opmerkingen’ en ongewenste aanrakingen. In een geval werd iemand herhaaldelijk gevraagd om seksueel contact, terwijl ze daar niet op zat te wachten. De incidenten vonden plaats in verschillende periodes, van eind vorige eeuw tot en met 2019. De D66’ers die zich meldden gaven aan de onderzoekers aan niet te willen dat hun ervaring verder werd onderzocht. „We kunnen daarom geen uitspraken doen over het waarheidsgehalte van de naar voren gebrachte ervaringen,” stellen de onderzoekers.","1"
"190","https://www.telegraaf.nl/nieuws/735549291/kamer-in-coronadebat-pleidooi-voor-meer-versoepeling"," Nederland moet sneller uit de lockdown. Het kabinet moet bovendien kijken naar het heropenen van het hoger onderwijs en de terrassen. Die oproep klinkt vanuit de Tweede Kamer tijdens een debat met het demissionaire kabinet over coronamaatregelen.Dinsdagavond maakte het demissionaire kabinet voorzichtige versoepelingen bekend. De avondklok blijft echter tot 15 maart van kracht. De Kamer is verdeeld over de vraag of de geboden ruimte voldoende is. PVV-leider Wilders vindt van niet. „Nederland heeft genoeg van het geklungel van de premier. Nu krijgen mensen wat kruimels toegeworpen als het gaat om versoepelingen.” De oppositieleider wil dat Nederland verantwoord open gaat. CDA-fractieleider Heerma prijst juist de voorzichtige versoepeling van het demissionaire kabinet, waarvan zijn partij deel uitmaakt. „De samenleving snakt naar wat meer lucht, er wordt tegemoet gekomen aan die behoefte.” Hij vraagt het kabinet ’richting 8 maart’ te kijken naar de heropening van caféterrassen als dat het samendrommen op ’muurtjes’ bij afhaalpunten voorkomt. „Is het dan niet veiliger en beter te reguleren als de terrassen weer open mogen?” Dat vindt Wilders ’eindelijk eens een goed idee van de heer Heerma’. Waarop de PVV-leider meteen zaken wilde doen door samen een voorstel in te dienen om terrassen te heropenen. Dat gaat de CDA’er voorlopig te ver. D66 stuurt eveneens aan op verdere versoepeling. „Ik denk dat het anders kan”, zegtfractieleider Jetten. „Waarom niet ook het hoger onderwijs open? En sportscholen onder strenge voorwaarden?” Ook GL-leider Klaver pleit voor snelle opening van het hoger onderwijs. „Veel langer een lockdown kan Nederland niet aan.” Als er dan toch scherp moet worden gekozen, dan liever meer ruimte voor het onderwijs dan voor winkels, vindt Klaver. VVD-fractieleider Dijkhoff zegt de verlenging van de avondklok te accepteren om scholieren juist meer ruimte te bieden. SP-fractieleider Marijnissen vindt het beleid van het kabinet onnavolgbaar. ","1"
"191","https://www.telegraaf.nl/nieuws/324548241/pvd-a-lijsttrekker-lilianne-ploumen-weigert-debat-met-baudet-niet-nadat-ik-die-appjes-heb-gezien","De PvdA wisselde amper twee maanden voor de verkiezingen van partijleider toen Lodewijk Asscher opstapte om zijn rol in de toeslagenaffaire. Het was een klap voor de partij, die nog steeds moeite heeft de nederlaag van 2017 te boven te komen. Toch, zo vertelt Asschers opvolger Lilianne Ploumen in het verkiezingsinterview met De Telegraaf, is de PvdA weer klaar om te regeren. Het was ’hartstikke rot’ dat Lodewijk Asscher stopte als lijsttrekker, blikt Lilianne Ploumen (58) terug. Wanneer ze over het partijleiderschap begon na te denken? Nou gewoon, toen Asscher haar vertelde dat hij zou stoppen. „Dan moet je daar aan denken als nummer drie op de lijst. Na enig aandringen corrigeert de ambitieuze oud-partijvoorzitter die lezing. „Het is niet helemaal waar wat ik zeg. Toen er in 2017 een lijsttrekkersverkiezing was met Diederik Samsom en Lodewijk Asscher, zeiden mensen tegen mij: moet je mee doen? Toen heb ik daar wel over nagedacht. En gedacht: nee.” Nu springt ze alsnog op die ’rijdende trein’, al zat ze daar eigenlijk al op als vicefractievoorzitter. „Het verkiezingsprogramma hadden we ook samen gedaan. Ik ben gewoon in een ander wagonnetje gaan zitten.” Dat treft, want dan kunnen we u ook verantwoordelijk houden voor hoe het nu gaat bij de PvdA. Hoe komt het dat uw partij slechts een handjevol extra zetels in de peilingen scoort dan de negen die u nu heeft? „Ja kijk, ik ben net begonnen.” U zei net dat u al op die rijdende trein zat.„Ik ben een optimistisch mens. We staan op winst. Ik vind dat het eerlijker en fatsoenlijker moet in Nederland. Maar ik denk ook dat het hoofd van heel veel mensen nu niet naar verkiezingen staat. Mensen zijn bezig met corona.” U valt buiten de boot bij het RTL-debat. Thierry Baudet van FvD heeft u uitgenodigd voor een een-op-een debat met hem. Neemt u die handschoen op? „Nee dat doe ik niet. Ik heb niet zo’n behoefte om met iemand in debat te gaan waar ik net allerlei antisemitische, racistische en seksistische appjes van heb gezien. Ik denk dat kiezers de verschillen tussen ons ook zonder debat wel zien.”","1"
"192","https://www.telegraaf.nl/nieuws/1452801955/limburgse-vvd-fractievoorzitter-stapt-uit-partij-doordrukken-avondklok-is-de-druppel"," Uit onvrede over het coronabeleid van zijn partij legt Ghislen Nysten (29), fractievoorzitter van de VVD in de gemeente Beek, met onmiddellijke ingang zijn functie en partijlidmaatschap neer. Hij vindt dat zijn partij de liberale principes overboord gooit. „Ik kan mijzelf niet meer met een zuiver geweten in de spiegel aankijken als onze burgerrechten worden geschonden.” De Limburgse jurist en ondernemer vindt dat het kabinet met het doordrukken van de avondklok de grondrechten van de burgers ’terzijde schuift’. Nysten wil met zijn daad een voorbeeld stellen aan andere liberalen met gewetensnood. „Ik hoop dat meer VVD’ers zullen zeggen ’tot hier en niet verder’. Laat mij maar de eerste zijn.” De Beekse politicus voelde zich al maanden ongemakkelijk met de ’ontmenselijking’ door het gevoerde coronabeleid. Verkeerde kant „Maar wat ik de afgelopen week heb gezien was de druppel. Een kabinet dat een uur na de uitspraak van de Haagse rechtbank, die de avondklok onwettig achtte, zegt: ’We denken er niet aan om de avondklok op te heffen’ - nog vóórdat het hoger beroep heeft gediend. Dan ga je de verkeerde kant op. De manier waarop Mark Rutte zomaar een rechterlijke uitspraak van tafel veegt, terwijl burgers soms jarenlang moeten vechten om hun recht te halen, ik wil niet dat mijn kinderen van 5 en 7 in zo’n land opgroeien.” Het kabinet verzocht de rechter de werking van de eerste uitspraak op te schorten tot uitspraak in hoger beroep, en wist donderdag een spoedwet om de avondklok alsnog een juridische basis te geven door de Tweede Kamer te loodsen. Keurt de Senaat die ook goed, dan kan de wet in werking treden. Tot de uitspraak in het hoger beroep, blijft de avondklok sowieso gehandhaafd. Voor Nysten ging het kabinet met deze juridische sluiproute een grens over. Hij schreef een fel getoonzette brief aan premier Rutte, waarin hij zijn besluit meedeelt en onderbouwt. ’Niet langer wil ik een beleid steunen dat een kakkerlak probeert te doden met een atoombom”, aldus de liberaal. Betere oplossingen Nysten legt uit: „Grondrechten zijn voor mij dé drijfveer geweest om de politiek in te gaan. Een democratie is immers niets waard als de rechtsstaat niet functioneert.","1"
"193","https://www.telegraaf.nl/nieuws/1543034290/opnieuw-ruzie-bij-50-plus-lijsttrekker-wil-dat-nummer-3-zich-terugtrekt","Een week voor de Tweede Kamerverkiezingen toont politieke partij 50Plus zich in ieder geval op één vlak consequent: ruzie maken. Lijsttrekker Liane den Haan wil dat de nummer 3 op de kieslijst, Ellen Verkoelen, zich terugtrekt. Ze deed haar oproep dinsdag tijdens een interview op Radio 1. Den Haan zegt niet meer te praten met Verkoelen, omdat zij kritisch is op de koers van de partij. „Ik ga ervan uit dat als de nummer 3 heel veel moeite heeft met het verkiezingsprogramma en met de lijsttrekker, dat zij zich terugtrekt”, aldus Den Haan, die zelf aan het roer kwam nadat Henk Krol met slaande deuren vertrok. Den Haan speelt het hard richting de nummer 3 op de lijst. „Ik doe een beroep op haar: trek je terug.” Het rommelt alweer een tijdje bij 50Plus. Zo heeft onder meer Verkoelen kritiek op Den Haans standpunten over de pensioenregeling. Eerder leek het nog dat de ruzie was opgelost, maar nu zegt Den Haan dat een ’heel klein clubje’ binnen de partij nog steeds zorgt voor ’heel veel gedoe’.’Cultuurverandering’ Dit groepje schaadt volgens de lijsttrekker de partij en moet dan ook ’zo snel mogelijk weg’. Den Haan spreekt van een ’cultuurverandering’ binnen de partij, die heel hard nodig is. Ze belooft de kiezer toe te werken naar een partij van ’rust, inhoud en vertrouwen. Maar daar heb ik nog wel even tijd voor nodig’. Onder de streep is het de zoveelste ruzie in een door gedoe verscheurde partij. De afgelopen jaren was het eigenlijk continu bal bij de ouderenclub. Voormalig voorzitter Geert Dales lag overhoop met partijprominent Jan Nagel. Geluidsfragmenten van bijeenkomsten werden gelekt en ook fractieleider Henk Krol kreeg het met meerdere partijgenoten aan de stok.","1"
"194","https://www.telegraaf.nl/nieuws/651559089/politicus-stopt-na-verwensingen-op-facebook-ik-hoop-dat-alle-sgp-ers-een-langzame-pijnlijke-dood-sterven","Peter Verdijk van de lokale partij Arnhem Centraal stopt met al zijn politieke activiteiten, nadat er veel ophef is ontstaan over een bericht dat hij half februari op Facebook plaatste. In dat bericht wenste hij alle SGP’ers een ziekte toe waardoor ze „uiterst pijnlijk zonder uitzicht op genezing heel langzaam zouden sterven.” Verdijk was boos over de stellingname van de SGP over het homohuwelijk. Volgens Arnhem Centraal haalde Verdijk het bericht destijds zeer snel weer weg. De politicus bood de SGP zijn excuses aan. „Maar de afgelopen dagen is dit bericht weer boven water gekomen”, aldus fractievoorzitter Lea Manders in een verklaring maandag. „Er is heftig op gereageerd en ook Peter heeft persoonlijk heftige reacties ontvangen. Hij was zich onvoldoende bewust van de mogelijke gevolgen van een dergelijke daad.” Arnhem Centraal en Verdijk hebben volgens Manders samen besloten dat de politicus stopt. De partij distantieert zich van zijn uitspraken en biedt ook excuses aan. Arnhem Centraal bezet drie zetels in de Arnhemse gemeenteraad.","1"
"195","https://www.telegraaf.nl/nieuws/535483811/kaag-sluit-de-dag-af-en-is-duidelijk-over-eventuele-samenwerking-met-fv-d","Het bezoek van Geert Wilders (PVV), Lilianne Ploumen (PvdA), Mark Rutte (VVD), Wopke Hoekstra (CDA) en Sigrid Kaag (D66) is hier terug te lezen.14.35 Handtekening op de muur Net als de andere vier zet ook Kaag een handtekening op de muur. Een traditie die sinds de eerste verkiezingskrant in stand wordt gehouden. „Rutte en Hoekstra hebben die van hun zo hoog mogelijk proberen te zetten”, aldus hoofdredacteur Paul Jansen tegen Kaag. 14.05 Kaag over eventuele samenwerking met Forum voor Democratie Kaag is duidelijk over een samenwerking met Forum voor Democratie. Die gaat er nooit komen. „Daar moet je niet mee willen samenwerken”, aldus de lijsttrekker. 14.00 Sigrid Kaag reageert op donatie van één miljoen euro„Het is nog niet uitgegeven”, aldus kaag. „Het is een blijk van vertrouwen in de ambities en bevestiging dat we hebben geleverd in dit kabinet. Het is een bijdrage aan deze campagne en de volgende campagnes”, aldus de lijsttrekker. 13.55 Kaag over herstelplan: ’Praten over lange termijn keuzes’ Volgens Kaag is het goed dat er duidelijkheid komt. „Een herstelplan is wat mij betreft een grote investering in onderwijs en een plan over hoe je bijvoorbeeld de woningmarkt aanpakt. Dat zijn de lange termijn keuzes waar je over moet praten”, aldus Kaag over het herstelplan. 13.45 Kaag: ’Sigrid voor Nederland’ 13.40 Kaag sluit de dag afD66-lijsttrekker Sigrid Kaag komt aan op de redactie. Nadat Kaag aan het einde van de zomer tot partijleider van D66 was gekroond, startte voor haar een grote inhaalrace. Jarenlang was ze minister voor Buitenlandse Handel en Ontwikkelingssamenwerking, maar veel politieke kopstukken  hadden niet of nauwelijks met haar te maken gehad.","1"
"196","https://www.telegraaf.nl/nieuws/1563130187/lijsttrekkers-kruisen-de-degens-in-den-bosch","Aan het debat mogen experts en ervaringsdeskundigen ook hun inbreng geven. Onderwerpen als het halveren van de veestapel, het woningtekort en het Brabantse bedrijfsleven passeren de revue.Er wordt afgetrapt af met een onderwerp waar bij uitstek verdeeldheid over is: het halveren van de veestapel. CDA, VVD en PVV zijn faliekant tegen, de linkse partijen D66, GL en D66 zijn voor.Hoekstra pleit voor „innovatie in plaats van het halveren van de veestapel.” Onzin, vinden de linkse partijen. „U moet niet uw oren laten hangen naar Farmers Defence Force en uit de lokale coalitie stappen met FvD”, vindt PvdA-leider Lilianne Ploumen. „Wat u wil kan niet, u moet kiezen voor de gezondheid van de Brabanders.”’Met FvD valt lokaal te werken’ VVD-lijsttrekker Mark Rutte hield zich tijdens de discussie over de veestapel stil, maar werd rechtstreeks aangesproken door D66-lijsttrekker Sigrid Kaag, zowel over de veestapel als over de lokale samenwerking met FvD in Brabant. De VVD sluit samenwerking met Forum op landelijk niveau in ieder geval uit.„Het FvD hier in Brabant en in de Eerste Kamer is mee te werken”, reageert Rutte. „Thierry Baudet leidt landelijk met vreselijke teksten, waar we niet mee gaan werken.” Het halveren van de veestapel noemt hij „belachelijk.” Hij stemt in met Hoekstra: „Innovatie is nodig.” Maar ook van Geert Wilders (PVV) hoeft Hoekstra geen steun te verwachten. Hij verwijt de CDA-leider de boeren te ’pakken’ in plaats van te steunen: „We hebben al bijna geen boeren meer. U jaagt ze weg. U wil dat we dan kippen en varkens uit de Oekraïne gaan halen waar ze het woord dierenrechten nog niet eens kunnen spellen? Want dat gaat er gebeuren als u de boeren wegjaagt uit deze provincie.” Hoekstra verweert zich door te zeggen dat dit juist het effect is van wat linkse partijen willen.","1"
"197","https://www.telegraaf.nl/nieuws/1072267558/cda-coryfee-henk-bleker-kiest-voor-fv-d"," CDA-prominent Henk Bleker stapt over naar Forum voor Democratie. Op een FvD-bijeenkomst in Sneek zal de voormalig staatssecretaris van Landbouw zijn steun uitspreken voor de partij van Thierry Baudet. Vooral de gevolgen van de ’EU-dwangbuis’ voor de landbouw zijn voor Bleker de reden om deze beweging te maken. De oud-bewindsman is voor een ’intelligente Nexit’. Hij is bovendien tegen de ’doorgeschoten klimaatplannen’ waarvoor ook het CDA tekent. De kiem voor zijn EU-standpunt is naar eigen zeggen gelegd toen hij zelf staatssecretaris was en hij zich in Brussel minister mocht noemen. „Daar zaten dan 28 ministers bij elkaar met ieder vijf adviseurs. De dieren en de weilanden waren daar zó ver weg, dat ik dacht: hier kunnen nooit goeie oplossingen vandaan komen. De EU is opgericht voor de voedselproductie, maar inmiddels is Europees landbouwbeleid overgenomen door natuur- en klimaatfanaten. De reacties van Britse boeren na de Brexit zijn veelzeggend: de EU gaf meer lasten dan lusten.” Dat hij de steun aan FvD bekendmaakt terwijl het CDA een moeizame campagne voert, uitgerekend in de provincie van voormalig partijleider Sybrand Buma.... „Het is nogal wat”, bekent Bleker (67), die op z’n achttiende lid werd van wat toen nog de Antirevolutionaire Partij was.„Toch is dit geen stem tégen het CDA. Ik blijf een christendemocratisch hart houden, ik blijf vinden dat de overheid moet beschermen en dicht bij de mensen moet staan, maar ook verantwoordelijkheid bij de mensen moet leggen.” „Henk wordt onze minister van Landbouw”, zegt Baudet lachend. Of dit soort afspraken geen trucje is van het politieke kartel dat Baudet zo verfoeit? „Nee, we zijn er juist open over.” Evenmin vindt de FvD-leider het een bezwaar dat Bleker een representant is van die oude politiek. „We willen goeie mensen. En we staan altijd open voor mensen die tot inkeer komen.”","1"
"198","https://www.telegraaf.nl/nieuws/2067361896/steeds-weer-ophef-bij-opkrabbelend-forum-voor-democratie","Forum voor Democratie heeft nog niet kunnen revalideren van wéér een racisme-rel of het brengt alweer menigten op de been. Met een flink campagnebudget trekt de ’vrijheidskaravaan’ de provinciesteden langs. Baudet krabbelt op, al lijkt zijn imago te veel beschadigd om groot te kunnen worden. „Hebben jullie toevallig naar dat programma gekeken waar jullie van mij helemaal niet naar mogen kijken?”, zegt Thierry Baudet op de Grote Markt in Groningen, waar een paar honderd mensen de manifestatie bijwonen van FvD. „Daar zat Voldemort”, smaalt de partijleider over beddenplanner Ernst Kuipers, die bij talkshow Jinek de coronacijfers kwam duiden. Daar werd ’het evangelie van Covid’ verkondigd, zegt Baudet vanaf de uitklapvrachtwagen waarmee hij campagne voert. Er volgt een soort college waarin Baudet betoogt dat corona niet voor oversterfte zorgt, dat de vaccins niet deugen, ook omdat ze ’verplicht’ worden. „Ik zal een dokter moeten omkopen om te kunnen reizen. Net als in communistische staten worden alle vrije mensen gedwongen om te liegen.” Het recept is telkens hetzelfde. De partij meldt voor de bijeenkomst bij de betreffende gemeente een politieke manifestatie aan. Demonstreren is een grondrecht dat ook onder de coronaregels nog is toegestaan. Het bracht de ’vrijheidskaravaan’ in Vlissingen, Veenendaal, Apeldoorn, Breda, Den Bosch, Oss, Emmen, Urk, Den Helder, Eindhoven en Helmond, waar afgelopen zondag op een parkeerplaats van de cacaofabriek zo’n 350 toeschouwers bijeenkwamen. Gewezen VVD’er en coronawoordvoerder Wybren van Haga schudt er handen. Baudet doet dat niet meer nadat hij meerdere coronaboetes heeft gekregen. Soms wordt er een bijeenkomst voortijdig beëindigd vanwege te grote drukte. Dat levert weer publiciteit op, net als bij de bijeenkomst deze dinsdag in Groningen, waar de politie een antifascistische actievoerder aanhoudt die eieren tegen de FvD-bus heeft gegooid.","1"
"199","https://www.telegraaf.nl/nieuws/958904989/eerdmans-ja21-wil-wel-met-vvd-d66-en-cda","Dat zegt Eerdmans op de tweede dag dat verkenners Annemarie Jorritsma (VVD) en Kajsa Ollongren (D66) de lijsttrekkers van de politieke partijen op de koffie krijgen. „Dan kunnen we een rechtse meerderheid realiseren,” aldus de kersverse partijleider. D66-leider Sigrid Kaag zei maandag dat een coalitie met JA21 haar niet heel waarschijnlijk lijkt. „D66 stond bij ons ook niet bovenaan het lijstje,” zegt Eerdmans. „Maar we kunnen naar elkaar toe groeien.” Migratie heeft voor JA21 de prioriteit, daarna volgen klimaat en de EU - twee onderwerpen waarbij de partij diametraal tegenover D66 staat. CU-leider Gert-Jan Segers kaatste de bal die VVD-leider Mark Rutte maandag voorzichtig heeft opgegooid eerder op dinsdag weer terug. Rutte opperde maandag het voortzetten van de huidige coalitie, maar Segers houdt de boot af. De CU-leider vindt het logischer als verkiezingswinnaars VVD en D66 eerst aankloppen bij de partijen met meer zetels. De verkenners zijn aangesteld om in kaart te brengen welke coalitie er te smeden valt na de Tweede Kamerverkiezingen van vorige week. Een van de mogelijkheden is het voorzetten van de vorige politieke samenwerking: een regering van VVD, CDA, D66 en CU. Rutte noemde dat, naast een opzichtige flirt met nieuwkomer JA21, ook als een optie. Maar, net als veel andere lijsttrekkers maandag, biedt ook Segers zichzelf zeker niet op een presenteerblaadje aan. Wie dat doet, wordt namelijk bij de formatie-onderhandelingen helemaal uitgekleed, klonk het eerder in de partij. De eerste stoet aan politieke leiders sprak maandag al met verkenners Jorritsma en Ollongren. Dat waren de grootste partijen, de kleinere zijn dinsdag aan de beurt. Als eerste kwam PvdD-leider Esther Ouwehand dinsdagochtend langs. Zij wil best het kabinet in, maar dan wel met een groene en progressieve coalitie die de rechtsstaat respecteert. Daar schaart ze de VVD, de grootste partij van het land, niet meteen bij.","1"
"200","https://www.telegraaf.nl/watuzegt/399050048/gaat-d66-leider-sigrid-kaag-de-hele-politiek-gijzelen","De corona-nachtmerrie houdt Brazilië stevig in zijn greep. Daar is kennelijk een nieuwe besmettelijkere en dodelijkere variant van Covid-19 actief. Een infectieziekte gaat niet weg door democratische verkiezingen. Desondanks opperde D66-leider Sigrid Kaag dat de maatregelen moeten worden versoepeld. Dat zei zij reeds afgelopen zaterdag. Hier horen we nog steeds de campagneretoriek. Terwijl de anticorona-activisten niet op haar hebben gestemd. Zij moet haar eigen positie niet verwarren met die van Wybren van Haga. Toch! Kaag sprak in gevechtsmodus van de verkiezingscampagne. Omdat het kabinet pas zondag door het OMT en het RIVM zou worden geïnformeerd over de stand van zaken. In het Catshuis zouden het OMT en het RIVM de regering adviseren over de coronamaatregelen. Daarna neemt het kabinet beslissingen omtrent de coronamaatregelen. Wanneer Kaag in de media zonder technische informatie en adviezen van het OMT de versoepeling van een aantal maatregelen eist of aankondigt, zullen velen zich, als de maatregelen worden gehandhaafd, afvragen of het kabinet met één mond praat. De legitimiteit van de maatregelen in de strijd tegen het coronavirus wordt daarmee ondergraven. Kaag schijnt aan geldingsdrang te lijden. Het zou Kaag sieren als zij een beetje afstand neemt van haar eigen geldingsdrang. Er bestaat een reëel risico dat Sigrid Kaag de hele politiek gaat gijzelen. En dat is juist in deze tijd onverstandig en onverantwoord. Kaag kan per ongeluk denken dat zij en haar partij in welke vorm dan ook het onmisbare politieke element zijn voor de kabinetsformatie. Tja, zo dacht ook Job Cohen in 2010 en dat leidde tot een ander kabinet: Rutte I met het CDA en de gedoogsteun van de PVV. De politieke geldingsdrang na de verkiezingen is een van de politieke doodzondes. De kiezers hebben hun stem aan Kaag gegeven om met de VVD en anderen de coronacrisis te beëindigen en de economische crisis die daarop mogelijk volgt, te voorkomen.","1"
"201","https://www.telegraaf.nl/nieuws/123572937/rutte-voelt-voor-coalitie-met-ja21-kaag-ziet-het-niet-gebeuren","Maar goed, we kennen die partij verder niet, dus we zullen moeten onderzoeken waar die partij precies voor staat”, zei Rutte na zijn gesprek met verkenners Annemarie Jorritsma (VVD) en Kajsa Ollongren (D66). Hij benadrukte ook dat de mogelijke coalitie ’vanuit VVD-perspectief’ is. D66-leider Sigrid Kaag vindt samenwerking met JA21 ’moeilijk voorstelbaar’. „We hebben niet heel veel te kiezen”, zei Rutte. „We willen graag meedoen. We denken dat D66 als grote winnaar van de verkiezingen ook een logische kabinetsdeelnemer is. Dan is de volgende die we er heel graag bij willen het CDA. Daarna wordt het even zoeken.” Voortzetten van de huidige coalitie van VVD, CDA, D66 en CU is ook een optie, zei de premier Ruttes uitgesproken voorkeur voor JA21 kan worden gezien als strategische zet in de formatie, waarbij D66 liever over links wil, met PvdA en GL erbij. Of de keuze voor een nieuwe, onervaren partij echt is wat Rutte wil, is zeer de vraag. Kaag: progressieve samenwerking D66-leider Kaag heeft het verkiezingsprogramma van JA21 kennelijk wel gelezen. „Ze willen uit de euro stappen, het klimaatakkoord van Parijs opzeggen. Op basis van inhoud alleen lijkt me samenwerking moet die partij moeilijk voorstelbaar.” Welke coalitie zij voor zich ziet, zei Kaag niet, behalve dat zij uitziet naar een ’progressieve samenwerking’. „We hebben het gesprek gevoerd langs de lijnen van de inhoud waarvoor ik ook campagne heb gevoerd. Dat betekent investeringen in het onderwijs, kennis en wetenschap, aanpakken van de klimaatcrisis, versterken van de rechtstaat. De wens dat Nederland weer koploper gaat worden in Europa op alle belangrijke thema’s.” Rutte zei verder dat het nog steeds zijn idee is om straks eerst over een herstelplan te gaan praten voordat het regeerakkoord in de steigers wordt gezet. „Dat speelt vanaf april, zodra partijen hebben besloten met elkaar een poging te gaan wagen een kabinet te vormen.”","1"
"202","https://www.telegraaf.nl/nieuws/1317608381/openingsdans-liberale-tegenpolen-het-zal-voor-rutte-best-even-wennen-zijn","„ Veel zal bij het slagen van een coalitiehuwelijk tussen VVD en D66 afhangen van goede persoonlijke verhoudingen. Dat stelt voormalig D66-leider Alexander Pechtold, die namens zijn partij aan de wieg stond van het kabinet Rutte III. „Sigrid Kaag heeft tegenover Assad gezeten, dan zit je toch wel in de eredivisie van het onderhandelen en moet het met Rutte ook wel lukken.” Pechtold waarschuwt dat verkenners en onderhandelaars met een open blik om tafel moeten gaan zitten. „Ik heb me erg geërgerd aan dat wij toen met VVD, CDA en D66 direct het motorblok werden genoemd. Dat werkt erg sturend en klinkt ook niet goed richting de achterban.” Hij adviseert dan ook met ’een open blik’ ook naar andere partijen te kijken.  Inhoudelijk zijn er volop verschillen tussen VVD en D66. Een ordinaire vechtpartij, daarmee kan het coalitieoverleg over asielzaken de afgelopen vier jaar volgens een betrokkene het best worden vergeleken. VVD en D66 lagen dikwijls mijlenver uit elkaar. Vooral tijdens koortsachtig overleg over de Armeense kinderen Lili en Howick, een nieuwe pardonregeling en opvang van migranten uit Moria stond de coalitie op knappen. Ook tijdens de formatie lijkt het flink te gaan schuren tussen de twee partijen. D66 wil bijvoorbeeld het aantal vluchtelingen dat op uitnodiging komt flink verhogen, van 500 naar 5000 per jaar. De VVD heeft juist geprobeerd om dat zogenoemde UNHCR-quotum niet hoger te laten worden. Maar VVD en D66 botsen op meer fronten. Zo willen de liberalen illegaliteit strafbaar stellen, terwijl D66 vindt dat die zet ‘geen enkel probleem oplost en niet helpt bij vertrek van mensen die hier illegaal verblijven’. Bovendien zorgt de juridische stikstofcrisis voor compleet verschillende standpunten die nauwelijks verenigbaar lijken. D66 maakt zich hard voor halvering van de veestapel. Door miljoenen minder varkens en kippen te houden neemt de uitstoot van stikstof drastisch af en komt er ruimte voor woningbouw, denkt de partij van Sigrid Kaag.","1"
"203","https://www.telegraaf.nl/nieuws/1133936028/kritiek-op-hypocriete-halsema-rond-coronademonstratie","Op sociale media barstte de kritiek al snel los toen de demonstratie van zaterdagmiddag op het Museumplein koud van start was of er al een oproep via de megafoon te horen was. „De burgemeester heeft een noodbevel uitgevaardigd”, klonk het. De betogers moesten weg van het plein, en werden richting het Concertgebouw gedwongen. De demo was iets meer dan tien minuten oud. Op Twitter werd verwezen naar eerdere uitspraken van Halsema over demonstraties. Zo verscheen een filmpje online waarin de burgemeester in talkshow Op1 aangaf, kort na de demonstratie tegen politiegeweld in Amerika in mei vorig jaar, dat ’het demonstratierecht nu eenmaal is gegeven’ „Dat hoef je niet eens aan te vragen. Je moet het melden, maar als je het niet hebt gemeld mag je nog steeds demonstreren.” Een verbolgen Halsema – die zelf een kijkje kwam nemen op De Dam bij de betoging waar destijds veel aanhangers van Black Lives Matter aanwezig waren – deed opmerkingen op haar optreden destijds af als ’kinderachtig’. „Halsema heeft meer gezegd. Dat zal dan ook voor het #Museumplein moeten gelden”, reageert een Twitteraar bij het filmpje. „Halsema zegt het hier zelf. Demonstreren hoef je niet eens aan te vragen”, zegt een ander. Het recht van demonstratie weegt soms zwaarder, zo gaf Halsema aan, dan in noodverordeningen vastgelegde regels om in coronatijd minimaal anderhalve meter afstand te houden. „Dat is zeker in een periode waarin de overheid zich enorm veel macht toe-eigent noodzakelijk”, liet ze ook weten. „Demonstreren is voor heel veel mensen hun laatste verdedigingslinie.” En eveneens, na de BLM-demo tegen de Amsterdamse stadszender AT5: „In principe moet je wetten gewoon uitvoeren, maar je mag wel beslissen waar je prioriteiten aan geeft in de handhaving, en waaraan niet.”","1"
"204","https://www.telegraaf.nl/nieuws/2020513956/drenthe-stemt-dwars-er-is-behoefte-aan-tegengas","Cornelis Post gaat voor de BoerBurgerBeweging, vertelt hij terwijl hij zijn fiets stalt voor stembureau Het Oor in Hoogeveen. „Ze hebben veel losgemaakt het afgelopen jaar, ze hebben zich laten zien. Dus ik denk dat zij recht hebben op een zetel.” Hij hoopt hoe dan ook dat Mark Rutte ’opsodemietert’. „In Den Haag denken ze aan wie daar woont, niet aan Drenthe.” De zorg is voor hem en vele anderen in Drenthe een heet hangijzer. Het heetste zelfs, bleek uit peilingen. En dat is niet zomaar. In het Bethesda Ziekenhuis, waarvan de nok zichtbaar boven huizen uitsteekt vanaf het stembureau, zijn tijdens Rutte III bijvoorbeeld de spoedeisende hulp, de verloskunde én de kinderzorg verdwenen. Wat zit er nog wel? „Das een goede vraag”, grinnikt een stemmer.Dubben tussen FvD en BBB „Dat heeft voor mij zeker een rol gespeeld. Ik heb familieleden die nu naar Meppel en Emmen worden gestuurd. Van het kastje naar de muur. Terwijl Hoogeveen geen kleine plaats is”, zegt Alida Zomer. Ze dubt voor het stembureau nog tussen FvD en de BoerBurgerBeweging. Forum lijkt het te winnen, ondanks alle uitslaande branden bij de partij. „Laat ze het toch maar bewijzen. Er is tegengas nodig. Vanwege de zorg, woningen, de toeslagenaffaire.” Die behoefte aan tegengas is voelbaar. Slechts een enkeling lijkt voor de VVD te gaan, vorige keer toch de grootste in de provincie. De Haagse politiek voelt voor de Drent steeds meer als een vertegenwoordiging over de horizon. RTV Drenthe peilde onlangs het vertrouwen in de Tweede Kamer en constateerde dat slechts 6 procent van de Drenten vindt dat Den Haag oog heeft voor de problemen in de provincie. Een derde vertrouwt de Haagse politiek überhaupt niet. Kandidaat uit de regio Toch stemt slechts een kwart op een kandidaat uit de regio. „Ik had het wel willen doen, maar er staat niemand op de lijst”, zegt Zomer. Ze krijgt bijval van Jan en Mirjam Dollersen.","1"
"205","https://www.telegraaf.nl/nieuws/108988695/thierry-baudet-nagelt-fractievoorzitter-groen-links-edam-aan-schandpaal-op-twitter","FvD-voorman Thierry Baudet nagelt Nico van Straalen uit Edam aan de Twitter-schandpaal. Van Straalen is fractievoorzitter van GroenLinks in de gemeenteraad van Edam-Volendam en is dezer dagen actief als lid van een stembureau in zijn gemeente.Baudet lijkt met zijn actie te suggereren dat de verkiezingen op deze manier oneerlijk verlopen. Hij plaatste een foto van Van Straalen als voorzitter van het stembureau op zijn Twitteraccount met daarnaast diens persoonlijke gegevens. De foto is vermoedelijk aangeleverd door een lokale FvD-aanhanger. „In mijn gemeente is de fractievoorzitter van Groenlinks ook voorzitter van een stembureau”, staat erbij. De persoonlijke gegevens van raadsleden zijn meestal makkelijk te vinden, alleen al omdat de gemeenten die op hun site plaatsen. Baudet plaatste het huisadres, telefoonnummer en e-mailadres op zijn Twitteraccount. Omdat het openbaar toegankelijke informatie is, is dat niet direct strafbaar. Niet al zijn lezers zijn daarvan gecharmeerd. Op Twitter reageert iemand: „Beste Thierry, suggereer je nu dat iemand die actief is in de politiek meer dan een ander geneigd zou zijn om de verkiezingen te vervalsen? En zo ja, heb je daar ook serieuze aanwijzingen voor?” Iemand anders zegt: „Wat moet dat een vervelend gevoel zijn, dat continue wantrouwen van anderen. Dat maakt toch niet gelukkig?”Inmiddels heeft ook GroenLinksleider Jesse Klaver gereageerd op de Tweet van Baudet. „Gisteren riep Baudet op tot geweld, vandaag plaatst hij het adres van een vrijwilliger bij een stembureau (iets dat gewoon mag). Dit is pure intimidatie. Blijkbaar moeten we hem uitleggen dat mensen die geloven in de democratie zich hiervoor inzetten. Haal deze tweet weg.” Nico van Straalen was dinsdagavond niet bereikbaar voor commentaar. Het telefoonnummer liet een in gesprek-toon horen.","1"
"206","https://www.telegraaf.nl/nieuws/2053942064/harde-confrontaties-en-links-laat-het-liggen","Met de eindstreep in zicht proberen politieke partijen met felle verwijten en opzichtige vleierijen kiezers weg te halen bij hun opponenten. Toch leek het slotdebat van de NOS dinsdag vooral gericht op het oppeppen van de eigen achterban. De linkse partijen lukte het andermaal niet de onderlinge verschillen te benadrukken en de gezamenlijke neergang te keren.’Het kan mensen, het kan”, twitterde D66-campagneleider Sjoerd Sjoerdsma dinsdag aan het einde van de middag. De laatste peilingen waren zojuist binnengekomen. Daarin tekende zich met 33 tot 36 zetels een klinkende winst af voor de VVD. Op grote afstand gevolgd door het blok van PVV, CDA en zijn eigen D66. Een kloof van zo’n zestien zetels, die Sjoerdsma liefst negeerde. Zijn partij droomt van Sigrid Kaag in het Torentje In het slotdebat van de NOS kregen PVV-voorman Geert Wilders en D66-lijsttrekker Sigrid Kaag dinsdagavond de laatste kans om televisiekijkers voor zich te winnen. De twee stonden al eerder in verkiezingsdebatten met de koppen tegen elkaar. Ook deze keer sloegen de vonken er vanaf.’Verrader!’„Verrader!” Geert Wilders vloog er in het debat over massa-immigratie als een scheermes in. De PVV-lijsttrekker wierp de D66-leider voor de voeten dat zij tijdens een officieel bezoek aan Iran als tijdelijk minister van Buitenlandse Zaken een hoofddoek droeg. „Vrouwen die hun hoofddoek afwierpen werden in Iran in de gevangenis gestopt en ú droeg een hoofddoek. U kiest de kant van de ayatollahs en heeft de rechten van vrouwen te grabbel gegooid.” „Nee”, pareerde Kaag. En nogmaals: „Nee! Ik was daar als minister van Buitenlandse Zaken met een opdracht in landsbelang en voor stabiliteit in de regio en de veiligheid van Israël. Als ik daarvoor noodgedwongen een sluier om moet, dan dóe ik dat.”","1"
"207","https://www.telegraaf.nl/nieuws/347257086/haagse-politie-na-duw-van-vrouw-tegen-politiebus-niet-de-bedoeling","De politie gaat door het stof voor het duwen van een vrouwelijke demonstrant tijdens de protesten op het Malieveld afgelopen zondag. In een filmpje dat veel gedeeld werd, was te zien hoe het slachtoffer hard tegen de ME-bus klapte. Volgens de politie moest ’een aantal ME’ers met spoed een aanhouding verrichten’, waarna het misging. „De agent duwde daarbij de vrouw opzij. Hij heeft niet gezien dat er nog een ander busje aan kwam rijden. Door de duw viel de vrouw tegen het busje aan. Dit was nadrukkelijk niet de bedoeling”, meldt de Haagse eenheid dinsdagmorgen. Agenten werden  op en rond het veld bekogeld met ’zwaar vuurwerk en andere voorwerpen’, aldus de eenheid. Mensenrechtenclub Amnesty International pleit voor een onderzoek naar het politieoptreden van zondag in de Hofstad. „De beelden wijzen op disproportioneel politiegeweld.” Het duw-incident acht Amnesty „niet professioneel en onbehoorlijk”. Eerder nam de politie ook al afstand van het incident. Er werden zondag zo’n dertig mensen opgepakt. De demonstratie van Nederland in Verzet, onder het mom van ’koffie drinken’, was op last van de burgemeester ontbonden omdat er volgens de gemeente te veel actievoerders aanwezig waren. De politie kreeg de afgelopen dagen veel kritiek over zich heen voor het optreden zondag. Zo was ook op andere beelden te zien hoe een man die op de grond ligt, gebeten wordt door een politiehond en nog meerdere malen wordt geslagen door ME’ers. Het gebied was toen al ontoegankelijk verklaard. De politie waarschuwde dat er geweld gebruikt kon worden, ook al liepen er nog volop ouderen en mensen met kinderen op het veld. Er waren in totaal twee- á drieduizend demonstranten tegen de coronaregels. Of er consequenties volgen voor de bewuste agent is niet vermeld. De politie Den Haag was dinsdag vooralsnog niet bereikbaar voor commentaar. Het meldde maandag in een bericht:","1"
"208","https://www.telegraaf.nl/nieuws/2075018019/rutte-probeert-pvv-kiezers-weg-te-kapen-kaag-negeert-klaver","VVD-lijsttrekker Mark Rutte deed in het EenVandaag-debat een poging om PVV-stemmers bij Geert Wilders weg te lokken. Waar de PVV-leider Rutte verweet dat hij na de verkiezingen weer met links gaat samenwerken, zette de VVD’er Wilders neer als een politicus die alleen schreeuwt en niks bereikt. Daarvoor negeerde Sigrid Kaag (D66) opzichtig de uitgestoken hand van GL-leider Jesse Klaver en trok CDA-leider Hoekstra stevig van leer tegen Lilianne Ploumen (PvdA), Wilders en Rutte stonden voor de tweede keer in minder dan een week tegenover elkaar en de VVD-premier was er net als vorige week op uit om Wilders als onbetrouwbaar neer te zetten. Bij het door Wilders gekozen thema immigratie, wilde Rutte zijn tegenstrever neerzetten als een boze man aan de zijlijn. „Terwijl u zit te schreeuwen, ben ik aan het besturen en dat is feitelijk het grote verschil tussen ons twee”, verwees Rutte naar de deals met onder meer Turkije over de opvang van vluchtelingen. Het betoog van Wilders was juist dat Rutte zijn oren laat hangen naar linkse partijen. „U leek wel een undercover activist van GroenLinks in het kabinet”, zei de PVV-leider, die stelde dat Rutte na de verkiezingen weer met linkse partijen het kabinet in zou willen. „Twee keer links is geen rechts.” Rutte sloot Wilders wederom buiten als coalitiepartner, tenzij hij zijn excuses aan zou bieden voor de ’minder minder’-uitspraken en bereid zou zijn bijkans zijn halve verkiezingsprogramma in te slikken. Met het buitensluiten van de PVV hengelde hij ook opzichtig naar de voorkeur van rechtse stemmers die de PVV overwegen. Het debat begon met een clash tussen Ploumen en Hoekstra. De PvdA’er wilde Hoekstra aanwrijven dat het CDA voor meer ongelijkheid en onzekerheid zorgt.","1"
"209","https://www.volkskrant.nl/nieuws-achtergrond/cda-mengt-zich-in-lhbti-debat-hoekstra-wil-nationaal-coordinator-tegen-geweld~b353bf72/","De verbazing is groot bij een van de politici voorafgaand aan het debat. ‘Duurt het twee uur? We zijn het over alles eens!’, klinkt het in de ontvangstruimte. Debatleider Clairy Polak is vooral benieuwd naar de overeenkomsten. ‘We willen weten wat jullie bindt’, zegt ook COC-voorzitter Astrid Oosenbrug in haar inleidende praatje. Dat lukt. Met acht van de twaalf stellingen die het COC heeft bedacht, blijkt iedereen het eens. Nee, een debat op het scherp van de snede is het niet in het Pakhuis de Zwijger in Amsterdam. Als een debat het feest van de democratie is, dan is het COC-debat een voorzichtig openingsbal. En net als bij een feestje is bij een debat de vraag wie er komen misschien nog wel belangrijker dan de drankjes, borrelnootjes en stellingen.  Komen ook de populairste politici van de klas? Henk Krol, van de gelijknamige lijst, klaagt vooraf op twitter dat hij er had moeten staan. Partijen als PVV, ChristenUnie, Denk en FvD, die wel waren uitgenodigd, laten het juist afweten. De SP, PvdD en de VVD doen het af met een lager geplaatste kandidaat. Sigrid Kaag zou eigenlijk haar debuut maken als D66-lijsttrekker, maar daar stak Rob Jetten naar eigen zeggen een stokje voor. ‘Ik heb deze geclaimd. Ik wilde dit heel graag doen’, zegt hij voor het debat. Bij afwezigheid van Rutte, Wilders, Baudet en Van der Staaij staat  Wopke Hoekstra opeens als meest conservatieve lijsttrekker op een progressief feestje. En dan gaat het ook nog over lhbti-rechten, niet bepaald een CDA-stokpaardje. Toch een beetje die feestganger die met een vriend is meegekomen maar eigenlijk niemand kent. Achtergelopen Hoekstra heeft een dag eerder de vlucht naar voren genomen door te pleiten voor een nationaal coördinator tegen lhbti-geweld, die moet onderzoeken wat er allemaal nodig is om agressie tegen de doelgroep te bestrijden. Bij de eerste stelling, over dat geweld, wordt hij daar meteen op aangevallen. ‘","0"
"210","https://www.volkskrant.nl/nieuws-achtergrond/horeca-stapt-naar-rechter-om-coronabeleid-de-staat-heeft-een-onrechtmatige-daad-verricht~b8543c36/","Horeca stapt naar rechter om coronabeleid: ‘De staat heeft een onrechtmatige daad verricht’ Koninklijke Horeca Nederland (KHN) stapt niet alleen naar de rechter om heropening van de horeca af te dwingen. De brancheorganisatie spant tevens een bodemprocedure aan tegen de staat om ‘de onderste steen boven te krijgen’ over het coronabeleid van het kabinet.  ‘Er is nog steeds geen wetenschappelijk bewijs waarom de horeca onevenredig zwaar is gestraft’, zegt directeur Dirk Beljaarts. Diverse burgemeesters uit het Veiligheidsberaad pleiten voor een versnelde versoepeling van de coronamaatregelen. Volgens Pieter Broertjes, burgemeester van Hilversum, moeten de terrassen in zijn stad weer open kunnen. Het gaat KHN niet ver en niet snel genoeg. Beljaarts: ‘Het water staat de sector tot over de lippen, het kabinet moet ons perspectief bieden.’ Volgens KHN leeft bij de horecaondernemers het idee dat zij de rekening van de coronacrisis moeten betalen. ‘Verplicht sluiten is een van de zwaarste middelen, het staat niet in verhouding tot de schade voor de horecasector’, aldus Beljaarts. ‘We willen aantonen dat de staat een onrechtmatige daad heeft verricht door de horeca achter te stellen. Daarom willen we bij de rechter afdwingen dat de ondernemers honderd procent worden gecompenseerd.’ Vorige week presenteerde KHN een alternatieve routekaart voor de heropening van de horeca, maar het kabinet gaf geen krimp. Dinsdag maakt premier Rutte waarschijnlijk diverse versoepelingen bekend, maar tot woede van KHN werd de horeca niet genoemd.Kappers mogen open Beljaarts: ‘VVD-voorman Dijkhoff had het kabinet in een motie al opgeroepen om de mogelijke ruimte in het versoepelen van de coronaregels eerlijk te verdelen over de sectoren. Premier Rutte zinspeelde daar ook op. Nu is daar geen sprake van, alleen de kappers mogen open.’","1"
"211","https://www.volkskrant.nl/nieuws-achtergrond/alweer-vroegtijdig-gesneuveld-de-progressieve-samenwerking-tussen-groenlinks-d66-en-pvda~b200ceb2/","GroenLinks, D66 en PvdA trekken niet samen op bij de verkiezingen en de komende kabinetsformatie. GroenLinks wil graag voor de verkiezingen een stembusakkoord sluiten, maar die poging loopt stuk op verzet van de PvdA en D66. De PvdA vindt de verschillen met D66 te groot, D66 is tegen politieke blokvorming. In een ‘progressief stembusakkoord’ zou GroenLinks-leider Jesse Klaver willen afspreken dat de drie partijen tijdens de kabinetsformatie samen optrekken. ‘Eén voor allen, allen voor één’, zegt Klaver vrijdag in een interview met de Volkskrant. Klaver wil afspraken maken over een ‘New Green Deal’, over de verhoging van het minimumloon en over extra geld voor onderwijs. De PvdA voelt daar niet voor,  laat de partij desgevraagd weten. De inhoudelijke verschillen met D66 zijn te groot. ‘Bijvoorbeeld als het gaat om het beteugelen van de stijgende huren, het stevig aanpakken van huisjesmelkers en eerlijke belastingen voor miljonairs en multinationals. SP en GroenLinks zijn onze bondgenoten. Daarom willen we ook alleen samen met een van deze twee partijen in een nieuw kabinet’, aldus PvdA-leider Ploumen via een woordvoerder. D66 op haar beurt laat weten dat het ‘niet goed is voor Nederland als de politiek nu in blokken tegenover elkaar gaat staan’. ‘Wij gaan op eigen kracht naar de kiezer. Daarna willen we samenwerken in een zo progressief mogelijk kabinet.’ Geen alliantie met SP Een jaar geleden kondigden SP, PvdA en GroenLinks nog aan nauwer te willen samenwerken. Op een alliantie met de SP rekent Klaver niet meer nadat partijleider Lilian Marijnissen onlangs in de Volkskrant liet weten net zo makkelijk met de CU of het CDA te kunnen samenwerken. Klaver: ‘Ik zag dat ook niet aankomen, maar kan alleen voor mezelf spreken. Ik ben er bloedserieus in. De SP heeft …. Nou ja, dat is hun keuze, al geef ik Marijnissen nog niet op. Maar de karavaan moet door.’","1"
"212",NA,"Brief van de dag Alle progressieve partijen koesteren verbinding, inclusiviteit en kansen gelijkheid als belangrijke speerpunten. PvdA-lijsttrekker Lilianne Ploumen wordt uitgesloten van het RTL- verkiezingsdebat en wat doen de linkse rivalen? Solidariteit tonen? Een gezamenlijke boycot? Welnee, verbinding, inclusiviteit en kansen gelijkheid komen nu even niet uit. Het CDA van he t ‘zorgen voor elkaar’ zorgt nu even alleen voor zichzelf en houdt zich stil. Verkiezingsstrijd betekent verschillen markeren, daar hoort de PvdA als evenwaardige deelnemer bij. Wat de progressieve en christendemocratische lijsttrekkers bindt is hun afkeer van de ‘ieder voor zich mentaliteit’ van de VVD. En dat is nu precies waaraan zij zich nu zelf schuldig maken. Dus premierskandidaten, toon leiderschap en ga de eerlijke strijd aan, met elkaar, maar eerst met RTL. Wat een schertsvertoning hebben we gezien met betrekking tot de avondklok. Nadat een rechter het kabinet een juridische tik op de vingers heeft gegeven, wordt alles uit de kast gehaald om toch het eigen gelijk te behouden. Steeds meer bekruipt mij hierbij het gevoel dat het erom gaat dat het kabinet wil winnen. Het beste voorbeeld is wel dat als het kabinet toch ook in hoger beroep wordt afgestraft, dat er dan al wordt gewerkt aan een nieuwe wet en dat de opschorting vooral lijkt te worden gebruikt om tijd te rekken. Is dit niet gewoon misbruik van macht en misbruik van recht? Feitelijk beschouwd kan het kabinet niet onderbouwen wat de avondklok bijdraagt aan het terugdringen van het virus. Hierbij lijkt een houding te ontstaan dat iedere minieme procentpunt die bijdraagt per definitie geoorloofd is.","1"
"213","https://www.volkskrant.nl/nieuws-achtergrond/onderwijsbond-schrapt-verkiezingsdebat-omdat-leden-de-pvv-niet-dulden~bcb16475/","Aan het debat zou, naast VVD, SP, CDA, GroenLinks, D66 en PvdA ook onderwijswoordvoerder Harm Beertema van de PVV meedoen. In een verklaring liet de AOb maandag echter weten dat leden van de bond in verweer kwamen tegen zijn deelname. De onderwijsbond besloot daarnaar te handelen en bleek het eigenlijk wel met de leden eens: een onderwijsdebat met de PVV is niet mogelijk. Een debat zonder de PVV klaarblijkelijk ook niet, waarop de AOb besloot het hele debat af te blazen.‘Het hoofdbestuur heeft geconstateerd dat het programma van de PVV dermate afstand neemt van alles waar de AOb in missie en visie voor staat dat het hoofdbestuur genoodzaakt is de uitnodiging aan de PVV in te trekken’, stelt de bond in de verklaring. Welke specifieke standpunten niet door de beugel kunnen, maakt de bond niet concreet. De AOb wilde maandag niet reageren. Harm Beertema was maandag niet bereikbaar voor een reactie, maar reageerde op Twitter verbolgen, net als zijn partijleider Wilders . Beertema, zelf voormalig mbo-docent, verwijt het AOb alleen gelijkgestemden aan het woord te laten en roept leraren op hun lidmaatschap bij de bond op te zeggen. Ook de andere debaters zijn niet gelukkig. Zo laat Kamerlid Paul van Meenen (D66) weten het een slecht besluit te vinden. Hij wil juist met Beertema in debat te willen over zijn standpunten.  Kamerlid Dennis Wiersma van de VVD sluit zich daarbij aan en stelt voor het desnoods zelf te organiseren. Peter Kwint (SP) vond het ook jammer dat het debat niet doorgaat. ‘Ik weet niet wat de overwegingen zijn van de AOb’, zegt Kwint. ‘Maar ik geloof niet dat er heel veel veranderd is aan de standpunten van de PVV sinds Beertema werd uitgenodigd.’ Kwint was dan ook zonder problemen met Beertema in debat getreden. ‘Ik debatteer met wie ze voor me zetten, dat maakt me weinig uit.","1"
"214","https://www.volkskrant.nl/nieuws-achtergrond/en-dat-is-drie-met-rutte-in-het-torentje-staan-de-flankpartijen-buitenspel~bde0b85f/","VVD-lijsttrekker Rutte zet de volgende stap in het coalitiespel: na de PVV is ook Forum voor Democratie niet meer welkom aan zijn formatietafel, waar ook de SP niet wordt verwacht: ‘Het is onmogelijk geworden om met Baudet in een kabinet te gaan zitten.’  U leest het in uw Dagkoersen, het politieke blog van de Volkskrant. Het afstrepen is begonnen: ook Baudet gaat in de ban bij Rutte - 11 februari 2021 Daar was hij dan toch, de premier die dit jaar naar eigen zeggen geen campagne voert. Woensdagavond meldde Mark Rutte zich op tv bij Op1 met een belangrijke boodschap voor de kiezers: zijn VVD zal in een volgend kabinet niet samenwerken met Forum voor Democratie. De uitgelekte racistische app-berichten van partijleider Baudet geven de doorslag.  ‘Ik zag het al niet gebeuren', benadrukt de minister-president, ‘maar na deze verschrikkelijke appjes - die overigens passen in een beeld dat we al langer van hem zien - is het landelijk echt onmogelijk geworden om met hem in een kabinet te gaan zitten. Deze appjes gaan alle grenzen over. Het is zo walgelijk. Homofoob, racistisch, het is echt verschrikkelijk.’ Dat was nieuws, want in het afgelopen jaar liep de VVD nog om die beslissing heen. In het provinciebestuur van Noord-Brabant werken de partijen immers wel samen. Dat moeten ze in Brabant zelf weten, zei Rutte, maar in Den Haag zal het dus niet gebeuren.  Daarmee is de volgende stap gezet in een ritueel dat het Binnenhof in de greep heeft sinds de voortgaande versnippering ervoor zorgde dat vrijwel alle partijen dromen over regeringsdeelname: bij alle deuren die open moeten blijven, gaan er in de aanloop naar verkiezingen ook altijd een paar op slot. Direct of indirect. Met Rutte in het Torentje voegt FvD zich nu bij de PVV en de SP. ","1"
"215","https://www.volkskrant.nl/nieuws-achtergrond/rutte-wil-niet-met-racistisch-en-homofoob-forum-in-kabinet-maar-samenwerken-in-brabant-gaat-door~b8bd8d1a/","Rutte reageerde op een bericht in het weekblad EW dat in WhatsApp-groepen van de top van Forum racistische uitspraken werden gedaan. Baudet is ook lid van die appgroepen. Ik zag het al niet gebeuren, maar na deze verschrikkelijke appjes - die overigens passen in een beeld dat we al langer van hem zien - is het landelijk echt onmogelijk geworden om met hem in een kabinet te gaan zitten’, zei RutteVolgens Rutte zijn de appjes racistisch. ‘Deze appjes, die gaan alle grenzen over. Het is zo walgelijk. Homofoob, racistisch, het is echt verschrikkelijk.’ De VVD werkt in het provinciale bestuur van Brabant samen met Forum. Die samenwerking kan wel gewoon doorgaan. In Brabant zeggen ze niet met Baudet samen te werken maar met de 130 duizend mensen die op Forum gestemd hebben, aldus Rutte. ‘Dat snap ik ook heel goed. Dus CDA en VVD denken daar in Brabant door te gaan.’ Baudet noemde de aantijgingen ‘opgeklopte ophef’, maar ontkende ze ook niet. Baudet vraagt in een appgroep ‘Wil jij dat je zus met een neger thuiskomt?’, waarop nummer zes op de kandidatenlijst, Gideon van Meijeren, antwoordt: ‘Hell no’. Eind vorig jaar ontstond forse onenigheid in de partij door een artikel in Het Parool, waarin antisemitische uitingen van de jongerenpartij van FvD in chatgroepen werden aangehaald. Meerdere bestuursleden en FvD-politici zijn opgestapt uit onvrede met de wijze waarop Baudet die uitlatingen bagatelliseerde en de voorzitter van de jongerenafdeling Frederik Jansen weigerde weg te sturen.","1"
"216","https://www.volkskrant.nl/nieuws-achtergrond/baudet-in-verlegenheid-na-uitgelekte-racistische-apps~b86102de/","Volgens EW, dat de hand legde op recente berichten uit twee FvD-appgroepen, zou Baudet verder in juli 2020 tegen zijn partijgenoten hebben gezegd dat witte mensen gemiddeld een IQ scoren van 110, terwijl dat voor hispanics 90 is en voor Afro-Amerikanen zo’n 75. Het is de eerste keer dat Baudet door eigen beledigende uitspraken in appgroepen in verlegenheid wordt gebracht, nadat vorig jaar meermaals racistische en anderszins extreme berichten door leden van jongerenvereniging JFVD uitlekten. In een eerste reactie – per video op Twitter – spreekt Baudet van een ‘nieuwe inquisitie’ die op zijn val uit zou zijn door uit hun context gerukte uitspraken te publiceren. ‘Dit zijn de technieken van een totalitair regime.’ Baudet ontkent overigens niet dat hij de uitspraken mogelijk heeft gebezigd. ‘Misschien is er in een privécontext ooit een grapje gemaakt, ooit een opmerking... Ik zou willen zeggen: wie heeft dat niet? Wie zonder zonde is, werpe de eerste steen.’ Omtzigt is ‘totale dwaas’ De fragmenten waarover Elsevier schrijft, zijn afkomstig uit twee besloten appgroepen genaamd ‘fractiegroep’ en ‘Media Machine’. In de groepen laten de deelnemers hun gedachten de vrije loop. Zo beschikt Elsevier over een schermafbeelding van een gesprek waarin Baudets fractiemedewerkers  Samuel Jong en Andreas Bakir – de nummers 15 en 17 op de FvD-kandidatenlijst in de Tweede Kamer – hun afschuw uitspreken over de Netflix-serie The Couple, die reclame zou maken voor relaties tussen zwarte mannen en witte vrouwen. Ook de strijd bij het CDA om het lijsttrekkerschap is voer voor gesprek. Elsevier citeert hoe Baudet het ‘te veel eer’ vindt voor CDA-kandidaat Pieter Omtzigt om hem een ‘cuck’ te noemen, de term voor een man die zijn partner seks laat hebben met andere mannen, en op online fora wordt gebruikt voor zwakke mannen die de westerse beschaving te grabbel zouden gooien.","1"
"217","https://www.volkskrant.nl/nieuws-achtergrond/enthousiasme-in-kamer-over-voorstel-om-afstand-te-kunnen-doen-van-marokkaanse-nationaliteit~bcbbd400/","Er klonken donderdag in de Tweede Kamer enthousiaste reacties op het voorstel van Jan Paternotte. Hij vindt dat de 400 duizend Marokkaanse Nederlanders in Nederland moeten kunnen laten registreren dat zij afstand doen van hun Marokkaanse nationaliteit. ‘Dit is niet een nota tegen Marokko, maar voor de keuzevrijheid van Nederlandse Marokkanen.’ Maar toch durft Laila Ezzeroili, een van de schrijvers van manifest Keuzevrijheid in Nationaliteit waarop het voorstel van Paternotte is gebaseerd, nog niet te hopen op de door haar gewenste afloop. Namelijk dat de Kamer dinsdag in meerderheid vóór het voorstel stemt. Wat volgens haar tegenwerkt is dat de politiek Marokko niet voor het hoofd wil stoten.  Lange arm van Rabat Het debat begon met een persoonlijke toespraak van D66-Kamerlid Salima Belhaj. Zij zei niet alleen als D66‘er te spreken, maar ook als iemand die twee nationaliteiten heeft waarvan ‘ik de tweede nationaliteit als ongewenst beschouw.’ ‘Het is meer dan vijftig jaar geleden dat de eerste Marokkaanse gastarbeiders zich vestigden in Nederland, maar de lange arm van Rabat bestaat nog steeds. En daar hebben Nederlanders met een Marokkaanse achtergrond nog steeds last van. Op het vlak van vrouwenrechten, nationaliteit, naamkeuze, religieuze oriëntatie en seksuele voorkeur lopen zij nog steeds vast. Ook ik ben hier ook meermaals tegenaan gelopen.’ VVD-kamerlid Bente Becker was minder positief over het voorstel. Zij vreest dat als de Kamer dit register bovenaan de prioriteitenlijst in onderhandelingen met Marokko zet, het proces van het ophalen van asielzoekers vertraagd zal worden. Paternotte: ‘Het gaat hier om Nederlanders, natuurlijk staan zij bovenaan.’","1"
"218","https://www.volkskrant.nl/nieuws-achtergrond/tachtig-gedupeerden-doen-nu-ook-aangifte-tegen-rutte-in-toeslagenschandaal~b7678efe/","‘Die ambtsmisdrijven betreffen het handhaven van beschikkingen over het terugvorderen van toeslagen, terwijl hij wist dat daarmee de wet werd geschonden, het opzettelijk nalatig zijn bij het uitvoeren van de wet en grove schuld bij het naleven van de wet’, aldus Groeneveld. Nieuwe, belastende informatie Medio vorige maand deed Groeneveld namens twintig slachtoffers al aangifte tegen vijf ministers en oud-bewindslieden (Hoekstra, Van Ark, Wiebes, Asscher en Snel) wegens strafbaar verwijtbaar handelen. Premier Rutte zat daar toen bewust niet bij. Groeneveld betoogde toen dat de premier weliswaar politiek verantwoordelijk was, maar niet strafrechtelijk aansprakelijk. Maar na het aftreden van het kabinet wegens het schandaal met de toeslagen voor kinderopvang is er ‘nieuwe, belastende informatie bijgekomen over de onrechtmatige jacht door de Belastingdienst op duizenden gezinnen’, aldus de advocaat. Zo heeft Rutte bij het kamerdebat over de toeslagenaffaire op 19 januari gezegd dat het kabinet ‘vanaf mei, juni 2019 wist hoe groot en omvangrijk de problematiek was’. Ook erkende hij in het debat dat hij vanaf die tijd ‘direct betrokken was’ bij het dossier. Bovendien blijkt uit informatie die is losgekomen uit WOB-stukken dat de premier sinds mei 2019 ‘heeft meebeslist over te nemen stappen’, aldus Groeneveld. Toch is het ‘illegale invorderen van toeslagen door de Belastingdienst doorgegaan tot november 2019 of langer’. Ambtelijk opgejaagd en beroofd De inmiddels demissionaire premier is dus niet alleen op afstand, maar ook ‘direct betrokken’ geweest bij het schandaal. Met die nieuwe informatie uit het kamerdebat en nieuw vrijgegeven stukken concludeert Groeneveld nu dus dat de premier niet alleen politiek, maar ook strafrechtelijk aansprakelijk gesteld kan worden.","1"
"219","https://www.volkskrant.nl/nieuws-achtergrond/in-hoeverre-speelde-racisme-een-rol-in-de-toeslagenaffaire-de-tweede-kamer-zoekt-antwoorden~b2d6804b/","Beschuldigingen van racisme, etnisch profileren en discriminatie lopen als een rode draad door de toeslagenaffaire. Vanaf het moment dat het schandaal de krantenkolommen haalde, betichten gedupeerde ouders, hun advocaten, eigenaren van kinderopvangbedrijven en Kamerleden de Belastingdienst van racistische motieven bij de jacht op toeslagenfraude. De belastingambtenaren van de afdeling Toeslagen zouden kinderopvangtoeslagontvangers van niet-Nederlandse herkomst veel vaker tot fraudeur bestempelen dan ouders met een Nederlandse achternaam. Bijna twee jaar nadat deze beschuldiging voor het eerst de media haalde, is nog steeds niet duidelijk in hoeverre racistische vooroordelen een rol hebben gespeeld bij het terugvorderen van kinderopvangtoeslagen.De verdenking dat racisme een significante rol heeft gespeeld in de affaire stoelt vooral op het feit dat opvallend veel van de gedupeerde ouders van niet-Nederlandse afkomst zijn. Dit lijkt in elk geval op te gaan voor ouders uit de zogenoemde CAF-zaken. Zij waren allen klant van kinderopvangbedrijven (veelal gastouderbureaus) die tussen 2013 en 2018 aan een fraudeonderzoek van de Belastingdienst werden onderworpen. Die fraudeonderzoeken werden uitgevoerd door een speciaal fraudeopsporingsteam van de afdeling Toeslagen, het Combiteam Aanpak Facilitators (CAF). Stroomversnelling In mei 2019 onthullen RTL Nieuws enTrouw dat de Autoriteit Persoonsgegevens (AP) onderzoek doet naar vermeend etnisch profileren door de Belastingdienst/Toeslagen. De AP, die erop toeziet dat er geen misbruik wordt gemaakt van privacygevoelige gegevens, is dat onderzoek in 2017 begonnen naar aanleiding van twee klachten van burgers. Die houden in dat aanvragers van kinderopvangtoeslag met een niet-Nederlandse nationaliteit door Toeslagen anders (slechter) behandeld worden dan ouders die alleen de Nederlandse nationaliteit hebben. Het nieuws over het AP-onderzoek brengt de toeslagenaffaire, die dan nog in de kinderschoenen staat, in een stroomversnelling.","1"
"220","https://www.volkskrant.nl/columns-opinie/laat-het-tot-u-doordringen-voordat-u-binnenkort-in-het-stemhokje-staat-wie-vvd-stemt-oogst-dave-roelvink~b7135ead/","wajo ouwe, helemaal leip hiero.’ Dave Roelvink, opgegroeid in de duurste straat van Nederland, rent voorbij een bekende biefstukkentent in Amsterdam-Zuid. Zijn hagelwitte tanden, net zo nep als zijn gribusdialect, worden verhuld door een mondkapje, dat een zwart meer lijkt, waarin de rivieren van zijn nektatoeage uitkomen. Het verwende kind van 26 doet vandaag via Instagram verslag van de rellen op het Amsterdamse Museumplein. De verder irrelevante figuur van Dave Roelvink is interessant, omdat hij zo duidelijk laat zien dat verheffing structureel uit de mode is in Nederland. Vader Dries, vrolijke volkszanger, werkte snoeihard en werd een gewaardeerde cultheld. Als de lang niet onredelijke stem des volks had hij zelfs jarenlang een column bij NPO Radio 1. Dat zijn zoon niet de volgende stap wil zetten in de vooruitgang van het geslacht Roelvink, maar vooral op een drugsdealer wil lijken, is alleszeggend. In wat niet voor niets de Lage Landen heet, worden jongeren van alle gezindten namelijk vakkundig geïntegreerd in de universele laagcultuur van Instagram. Jonge jongens spreken allemaal vloeiend voetbalbargoens, een taal waarvan Ajax-trainer Erik ten Hag zich als een hedendaagse Dante Alighieri de vader mag noemen. In een ander hoekje van die vervloekte social media vervallen hoogopgeleide vrouwen massaal in verwend yoganihilisme, waarin het omarmen van je vrouwelijkheid prima samengaat met ranzige QAnon-waanzin. En wat moeten ze ook anders? Alternatieve inspiratie lijkt niet voorhanden in een land waar politiek en media constant bezig zijn de lat lager te leggen. Terwijl het weldenkende deel der natie zich lafjes afzijdig houdt, onder het mom van fatsoen, regeert de angst voor de stupide massa. Dumbing down is een nationale sport geworden, met onze minister-president als kampioen.","1"
"221","https://www.volkskrant.nl/nieuws-achtergrond/segers-samenleving-lijdt-aan-neoliberale-levensopvatting~b44b8694/","Op het digitale verkiezingscongres van de ChristenUnie vanuit een studio in Veenendaal heeft partijleider Gert-Jan Segers zaterdagochtend de ‘kwalijke neoliberale levensopvatting’ gehekeld. ‘Het gaat niet primair om economische groei, om halen, hebben en houden, maar om economische bloei.’ De ChristenUnie (vijf zetels in de Tweede Kamer) is de kleinste partij in de coalitie die met VVD, CDA en D66 het kabinet-Rutte III vormt. Segers rekende af met ‘het denken dat mensen kunnen kiezen voor geluk, en dat falen of ongeluk dus ook alleen maar hun eigen schuld is. Die onderstroom is voorbij.’ Segers keek in zijn toespraak terug op wat zijn partij heeft bereikt de afgelopen vier jaar. Hij betoonde zich teleurgesteld over de houding bij de andere partijen in het streven naar een menswaardiger vluchtelingenbeleid. Samen met D66 − nadat het CDA overstag ging − werd weliswaar het kinderpardon binnengehaald, ‘maar we hadden zoveel meer willen doen, waarbij we strandden op de onwil van andere partijen’.  Segers doelde met name op de VVD, al noemde hij de partij niet expliciet. De liberalen voelen op rechts de electorale concurrentie van de PVV van Geert Wilders, die een hard asielbeleid bepleit. ‘De beelden van de overvolle kampen en de menselijke tragedies op plekken als Lesbos gaan ons door merg en been’, zei Segers. ‘We zeggen dat we humaan zijn, maar we hebben helemaal geen zin in fatsoenlijke opvang van minderjarigen en kwetsbare mensen’, sneerde hij naar de rechterflank. De CU-leider haalde ook de Voltooid Leven-wet van coalitiepartner D66 aan. ‘Die konden we tegenhouden en we hebben gestreden voor een land waarin ouderen waardig ouder kunnen worden. Voor ouderen geen levenspil, maar investeren in Knarrenhofjes waar mensen een mooie oude dag hebben.’","1"
"222",NA,"Alsof er een vuursignaal was afgegeven. Afgelopen weekend hadden de speeches van de leiders van CDA, PvdA en GroenLinks allemaal één doelwit: de VVD in het algemeen en premier Rutte in het bijzonder. De erfenis van de VVD is ‘een optelsom van gebroken beloftes’, zei CDA-lijsttrekker Wopke Hoekstra. PvdA-lijsttrekker Ploumen vond dat Rutte deed ‘alsof het torentje zijn eigendom is’. De verkiezingscampagne is begonnen, kopten jullie. ‘Je ziet nu dat alle partijen hun pijlen beginnen te richten op Rutte, dat is natuurlijk de te kloppen man. Maar je kunt zeggen dat de campagne al eerder begonnen is. We hebben natuurlijk een zeer onrustige aanloop gehad. Rumoer in eigen kring bij Forum voor Democratie, het CDA en de PvdA, twee lijsttrekkers zo kort voor de verkiezingen gewisseld. Ik kan me niet herinneren dat zoiets eerder is gebeurd.’ Voor de chef van de Haagse redactie is dit de zevende keer dat hij de Tweede Kamerverkiezingen verslaat. Verkiezingen zijn altijd al onvoorspelbaar, zegt Du Pré, maar het zal dit jaar helemaal een ongebruikelijke campagnetijd worden. Het is bijvoorbeeld maar de vraag of en in hoeverre de coronamaatregelen worden versoepeld in aanloop naar 17 maart. ‘Politici staan het liefst in zaaltjes met honderden aanwezigen om vurige speeches te houden maar dat kan nu niet. Die digitale congressen zijn toch een beetje een koude bedoening. Naast de tv- en radio-optredens en verslaggeving in de kranten zal de campagne zich voor een groot deel digitaal afspelen. Een van onze projecten van de komende tijd is een samenwerking met de universiteit van Amsterdam, waarin we de digitale politieke campagnes onderzoeken. De campagne dus die zich grotendeels aan het oog onttrekt maar helemaal toegespitst wordt op de persoonlijke voorkeuren van de kiezers.’","1"
"223","https://www.volkskrant.nl/nieuws-achtergrond/experts-kraken-plannen-voor-nieuw-bos-van-minister-schouten-al-blij-als-we-de-helft-halen~b807d910/","Volgens hen is ook onduidelijk waar die nieuwe bossen moeten komen. ‘Als er geen financiering bij komt, zie ik niet dat we die 37 duizend hectare gaan halen’, aldus Bart Nyssen van de Unie van Bosgroepen, de koepel van 1.500 boseigenaren in Nederland, waaronder Staatsbosbeheer, Natuurmonumenten en de Provinciale Landschappen. De ambitie is prima, vindt Martijn Boosten van Probos, een kennisinstituut voor bosbouw. ‘Maar er moet wel geld voor zijn. Anders leunt iedereen achterover.’ Gert-Jan Nabuurs, hoogleraar Europees Bos van Wageningen University & Research (WUR) is blij dat er weer een visie op bos is. ‘De laatste keer dat daar sprake van was, is alweer dertig jaar geleden.’ Maar de financiering is een ‘heet hangijzer’, beaamt Nabuurs. In haar onlangs gepubliceerde Bossenstrategie schrijft de minister van Landbouw, Natuur en Voedselkwaliteit dat het Nederlandse bos in 2030 met tien procent moet zijn uitgebreid. Nederland heeft nu ruim 370 duizend hectare bos. 37 duizend hectare extra komt neer op ruim honderd miljoen nieuwe bomen. Schouten trekt ruim 220 miljoen euro uit voor het vervangen van bomen die zijn gekapt voor andere natuur, zoals heide en stuifzand. Aanplant van nieuw bos binnen het Natuurnetwerk Nederland (NNN) moet worden betaald uit bestaande middelen. Volgens planning komt er 19 duizend hectare bos buiten het NNN. Daarvoor moet grond worden aangekocht. ‘Dat zal vooral landbouwgrond zijn’, aldus Nyssen. Landbouwgrond in Nederland kost gemiddeld 60 duizend euro per hectare. Inclusief beplanting komen de kosten voor 19 duizend hectare extra bos neer op bijna 1,5 miljard euro. Dat geld is er niet. Schouten hoopt dat bossen zichzelf kunnen terugverdienen doordat bomen worden aangeplant in combinatie met windmolens, woningbouw en landbouw (agroforestry) en door de verkoop van koolstofcertificaten. Maar die verdienmodellen staan nog in de kinderschoenen, zegt hoogleraar Bosbouw en Bosecologie Frits Mohren. ‘Ik ben al blij als de helft van de doelstelling in 2030 wordt gehaald.’","0"
"224","https://www.volkskrant.nl/nieuws-achtergrond/volkskrant-avond-experts-fileren-uitspraken-de-jonge-over-ggd-datalek-onvolledig-en-aantoonbaar-onjuist-trumps-impeachment-kan-een-uiterst-pijnlijke-belevenis-worden-voor-de-republikeinen~b41a74bc/","Minister Hugo de Jonge (Volksgezondheid, CDA) gaf dinsdagmiddag tijdens het vragenuurtje tekst en uitleg over het gigantische datalek via de test- en uitslagensystemen van de GGD’en. Deskundigen zijn verbijsterd over de uitleg van de minister over de beveiliging en controle. Sommige uitspraken zijn aantoonbaar onjuist.In hun eerste formele telefoontje bekrachtigden de Amerikaanse president Joe Biden en zijn Russische ambtsgenoot Vladimir Poetin weliswaar een belangrijk akkoord, toch werd vooral duidelijk hoe verschillend ze tegen de wereld aankijken.Als het aantal besmettingen weer afdoende afneemt, zal de regering als eerste de basisscholen en kinderopvang weer laten opengaan en de avondklok beëindigen. Dat meldt NRC. Volg het laatste coronanieuws in dit liveblog.Apple in ongebruikelijke boodschap: update je iPhone, er zitten gaten in de beveiliging.Potentiële veilingklapper: Sotheby’s veilt een Botticelli. De richtprijs van het portret van een jongeman is 80 miljoen ­dollar.","1"
"225","https://www.volkskrant.nl/nieuws-achtergrond/inzet-van-het-leger-tegen-relschoppers-is-nog-niet-nodig-vinden-kamer-en-kabinet~bbedab10/","Nieuws Dat het debat kalm verliep, kwam waarschijnlijk mede doordat het dinsdagavond al rustiger bleef dan daarvoor. De luide oproep die Geert Wilders (PVV) eerder deed – ‘zet het leger in’ – werd gesmoord in de acceptatie van de bestaande regels hiervoor, die breed gesteund worden. De extra inzet van de krijgsmacht is ‘geen taboe’, zoals premier Rutte het verwoordde, maar gebeurt alleen in laatste instantie – en op verzoek. En dat is nu niet aan de orde, zei minister Ferd Grapperhaus (Justitie en Veiligheid). Minister van Defensie Ank Bijleveld onderstreepte dat de marechaussee nu al soms bijstand verleent (door pelotons ME te leveren). Ze bevestigde dat andere onderdelen binnen de krijgsmacht ook zijn opgeleid om, zoals ze het formuleerde, aan‘crowd and riot control’ te doen, maar dat daar op dit moment geen behoefte aan is. Op zijn beurt legde Grapperhuis uit dat eventuele bijstand van politiekorpsen uit Duitsland en België past in een lange traditie van samenwerking (met inzet over en weer) in de grensregio’s. De Kamer heeft er geen moeite mee, de PVV uitgezonderd.Snelrecht Alom uitten partijen solidariteit met getroffen ondernemers, woede over ‘tuig’ en ‘relschoppers’, en het belang van instandhouding van het demonstratierecht. Heeft de politie wel capaciteit genoeg om alle daders te vinden, wilde de Kamer weten? En hoe zit het met het snelrecht? Volgens Grapperhaus wordt veel werk gemaakt van de opsporing van verdachten, zowel via sociale media als door sporenonderzoek op de plaatsen waar rellen waren.Hij maakte ook melding van de eerste veroordeling op de dag van het debat: een man die een steen naar een auto gooide heeft twee maanden onvoorwaardelijke gevangenisstraf gekregen. De minister zei zich zorgen te maken over het feit dat ook jongeren van 12 tot 15 jaar waren aangehouden.De enige felle interrupties in het debat speelden zich af rond PVV-leider Geert Wilders.","1"
"226","https://www.volkskrant.nl/nieuws-achtergrond/alsof-het-torentje-zijn-eigendom-is-de-verkiezingscampagne-is-begonnen~b5fba144/","CDA-lijsttrekker Wopke Hoekstra keert zich fel tegen zijn huidige coalitiepartner: de VVD. Hij hekelt de gebroken belofte aan de middenklasse als erfenis van tien jaar VVD-beleid. Ook GroenLinks en de PvdA gaan volop in de aanval. Kortom: de campagne is begonnen. Hoekstra sprak zaterdag vanuit Eindhoven bij de aftrap van de campagne van het CDA voor de Tweede Kamerverkiezingen op 17 maart. Die bieden volgens Hoekstra ‘de kans om te kiezen voor een andere koers. Om ons land opnieuw vorm te geven. De gebroken belofte is de erfenis van tien jaar VVD. De optelsom van een reeks gebroken beloftes.’ De VVD is de grote concurrent van het CDA in de strijd om de gunst van de kiezer. VVD-lijsttrekker Mark Rutte wordt door alle partijen onder vuur genomen als hoofdverantwoordelijke voor het beleid van de afgelopen jaren, met toeslagenaffaire als dieptepunt. In die affaire bestempelde de Belastingdienst tienduizenden ouders ten als fraudeur, waardoor zij in grote problemen raakten. Rutte is sinds 2010 premier van wisselende coalities. Het gaat Hoekstra om ‘de belofte aan de middenklasse die onder grote druk staat’, zegt hij in een toelichting. ‘Daarom wil het CDA terug naar de vaste contracten als norm voor werkenden, terug naar de basisbeurs. Een echt harde aanpak van de georganiseerde misdaad die ons land ondermijnt. Maar ook beter lees- en rekenonderwijs. Het gaat om een reeks gebroken beloftes.’ Nieuw is dat Hoekstra pleit voor anoniem solliciteren als middel tegen discriminatie op de arbeidsmarkt. ‘We verlangen dat mensen die hier naartoe komen dat ze de taal leren en zich aanpassen en gaan werken. Maar het is ontegenzeggelijk zo dat iemand met een naam als Hoekstra makkelijker een baan of stage vindt dan iemand met een wat minder gangbare achternaam. Daarom ben ik voor anoniem solliciteren.’","1"
"227","https://www.volkskrant.nl/nieuws-achtergrond/brabantse-forum-bestuurder-de-bie-overleeft-motie-van-wantrouwen~b51a97b4/","Eric de Bie, de Brabantse provinciebestuurder namens Forum voor Democratie, heeft vrijdag een motie van afkeuring, ingediend door D66, overleefd in de Provinciale Staten. In totaal stemden 36 statenleden tegen de motie en 18 voor.Meerdere oppositiepartijen verwijten De Bie dat hij onvoldoende afstand neemt van partijleider Thierry Baudet en diens ‘gedachtegoed’. Afgelopen weekend scheurde Forum in Brabant: drie fractieleden stapten over naar JA21 (van Joost Eerdmans en Annabel Nanninga), vijf anderen bleven bij Forum. Gedeputeerde De Bie bleef Baudet eveneens trouw.Tijdens een lang debat benadrukte De Bie dat binnen de Brabantse afdeling van Forum voor Democratie ‘geen ruimte is voor racisme, antisemitisme of welk extremisme dan ook’. Hij weigerde echter expliciet afstand te nemen van de omstreden uitspraken van Baudet, die aan de basis stonden van de scheuring binnen de partij. ‘Ik wil niet ingaan op uitspraken van welke landelijke politicus dan ook’, antwoordde hij op herhaalde vragen van de oppositie.D66 wilde weten waarom De Bie niet was overgestapt naar JA21, net als voormalig fractievoorzitter Willem Rutjens en schaker annex senator Loek van Wely. Ook de andere Forum-provinciebestuurder Peter Smit zegde zijn lidmaatschap van Baudets partij op en gaat nu door als ‘onafhankelijk’ gedeputeerde. De Bie: ‘We zijn gekozen onder de vlag van Forum voor Democratie.’ Door de scheuring binnen Forum was politieke onrust ontstaan over de stabiliteit en toekomst van het Brabantse provinciebestuur. Bovendien gaf één Forum-statenlid er zelfs helemaal de brui aan, waardoor de coalitie haar krappe meerderheid (28 tegen 27 zetels) kwijtraakte. Die Forum-zetel blijft leeg - de partij heeft geen andere kandidaten die hem kunnen vullen. Maar door de overstap van een 50Plus-lid naar het CDA deze week heeft de coalitie toch weer haar meerderheid terug.","1"
"228","https://www.volkskrant.nl/columns-opinie/opinie-rutte-is-niet-de-baas-maar-gedraagt-zich-als-het-hem-uitkomt-wel-zo~b5a1ed74/","Hoever gaat de verantwoordelijkheid van de minister-president? Mark Rutte kreeg er politiek breed van langs vanwege het toeslagendrama. De minister-president (MP) ‘schaamde zich’ maar sprak zich vervolgens zelf opzichtig tegen. Eerst was hij zelf niet direct verantwoordelijk voor wat er mis ging op de departementen van Financiën en Sociale Zaken. In het recente Kamerdebat was hij ineens wel ‘altijd direct verantwoordelijk’. Eerder noemde hij zichzelf ‘de eindverantwoordelijke baas’. Welke Rutte heeft gelijk? Opmerkelijk: Ruttes zelfcorrectie staat haaks op de Grondwet. De constitutie spreekt uitsluitend over de minister-president als voorzitter van de ministerraad. Deze is verantwoordelijk voor de samenhang van het algemene regeringsbeleid. De termen ‘regeringsleider’, ‘premier’ en ‘eindverantwoordelijk’ staan nergens in de Grondwet, al worden ze alom gebruikt. In tegenstelling tot veel buitenlandse ambtsgenoten kan de minister-president collega-ministers geen instructies geven of doctrines opleggen: hij is grondwettelijk niet de baas maar slechts de eerste onder zijn gelijken. Ministers zijn collectief gehouden aan de besluiten van de raad, maar individueel verantwoording verschuldigd aan het parlement voor hun eigen portefeuille en het handelen van de ambtenaren van hun departement. De minister-president is persoonlijk verantwoordelijk voor het kleine coördinerende ministerie van Algemene Zaken waaronder het Koninklijk Huis en de Rijksvoorlichting vallen. Dit departement staat niet in een gezagsverhouding tot andere departementen. De grondwetgever heeft een al te expliciete hiërarchie op het hoogste politieke niveau welbewust niet gewenst. Horizontale besluitvorming zit diep verankerd in onze geschiedenis en cultuur. In een land van samenwerkende minderheden, coalities en compromissen gunnen politieke partijen elkaar van oudsher geen duidelijke leidersrol.","1"
"229","https://www.volkskrant.nl/nieuws-achtergrond/in-toeslagendebat-botst-macht-van-rutte-op-tegenmacht-van-omtzigt~b7e5f2d0/","Na uren van bijtende kritiek op zijn functioneren kwam premier Mark Rutte dinsdag zelf meteen maar met een rectificatie. Hij had vrijdag tijdens de persconferentie over de kabinetsval gezegd dat hij als premier  wel verantwoordelijk was voor de toeslagenaffaire, maar ‘niet direct betrokken’. ‘Ik was zeker sinds de zomer van 2019 wel direct betrokken’, erkende Rutte alsnog. Zo ging de premier wel vaker door het stof. De toeslagenaffaire waarin duizenden mensen ten onrechte als fraudeur werden gebrandmerkt, beschouwt hij samen met het aardbevingsdossier in Groningen als zijn grootste mislukking. ‘Het raakt me dat de staat met al z’n almacht deze mensen heeft kunnen vermorzelen. Het vervult me met schaamte.’  De Tweede Kamer, die ook geen glansrol speelde in de affaire, toonde wel enige zelfkritiek, maar uiteindelijk spitste de kritiek zich toch vooral toe op de premier. ‘U zat overal bij’, herhaalde PVV’er Geert Wilders keer op keer. ‘Onder uw leiding is de Kamer besodemieterd en voorgelogen.’ Jesse Klaver (GroenLinks) meende dat de toeslagenaffaire is ontstaan door ‘het systeem van de wantrouwen’ dat Rutte heeft opgebouwd. ‘U bent geen toeschouwer, u bent de hoofdrolspeler.’ De nieuwe PvdA-leider Lilianne Ploumen suggereerde dat alle ellende begon toen Rutte in 2002 aantrad als staatssecretaris van Sociale Zaken. ‘Wantrouwen sloop langzaam, maar heel zeker en heel doordringend alle systemen van de overheid in.’","1"
"230","https://www.volkskrant.nl/nieuws-achtergrond/invoeren-avondklok-verdeelt-burgemeesters-ook-tweede-kamer-kan-nog-dwarsliggen~beddf852/",NA,"1"
"231","https://www.volkskrant.nl/nieuws-achtergrond/dringend-beroep-rutte-op-tweede-kamer-met-britse-virus-op-komst-nu-geen-taboe-op-de-avondklok~b0e20dc0/","Invoering van een avondklok hangt in de lucht nu het kabinet het Outbreak Management Team om advies heeft gevraagd over het effect van die maatregel. Dat OMT heeft zelf al enkele keren gehint op invoering van een avondklok, maar voordat het kabinet overgaat tot deze ‘zeer ingrijpende maatregel’ wil het eerst meer informatie over het effect: zal het echt helpen om de besmettingscijfers wezenlijk verder omlaag te brengen?  Die doorrekening zal Rutte ook nodig hebben om een meerderheid van de Tweede Kamer achter het idee te krijgen, want daar heerst vooralsnog weinig enthousiasme. In een niet-alledaags politiek monsterverbond gingen PVV en D66 woensdag gezamenlijk voorop in het verzet. De fractieleiders Wilders en Jetten wareneensgezind in hun boodschap: ‘Kabinet, doe het niet.’ GroenLinks en de SGP sloten zich daarbij aan. Veel andere fracties aarzelen.  De tegenstanders zien een avondklok als een te grote inperking van de persoonlijke vrijheid. ‘Al die mensen die overdag hun kinderen lesgeven en ernaar snakken om ’s avonds even een luchtje te scheppen… Al die singles die zich hier doorheen slepen door ’s avonds even een hapje te eten bij een familielid of vriend…’, aldus D66-fractieleider Rob Jetten. ‘De hele dag opgehokt’ PVV-leider Geert Wilders is het daar van harte mee eens. Hij wees erop dat het RIVM eerder op de dag in een briefing aan de Kamer geen spectaculair effect voorspelde. ‘Dan is het dus disproportioneel. Gewoon niet doen’, aldus Wilders. ‘SGP-leider Kees van der Staaij deelt die mening: ‘Als je de hele dag opgehokt zit, is een wandelingetje ’s avonds een belangrijke uitlaatklep. Ik roep het kabinet op om slimmere, gerichtere maatregelen te zoeken.’ Uitgedaagd door Wilders zei Jetten dat hij bij zijn standpunt zal blijven, ook als de druk in de regeringscoalitie wordt opgevoerd.","1"
"232","https://www.volkskrant.nl/nieuws-achtergrond/de-ww-naar-een-jaar-het-cda-bouwt-een-feestje-voor-de-opponenten~bde0b85f/","Het CDA-plan om de duur van de ww te beperken tot een jaar, trekt vuur van links en rechts: eindelijk een thema, buiten corona, waarop naar hartelust gepolariseerd kan worden. Wopke Hoekstra ziet vooral veel ‘selectieve verontwaardiging’.  In het CDA wordt niet met plezier teruggedacht aan de roemruchte campagne van 1994. Al is het maar omdat die twintig zetels verlies opleverden en het CDA uit het centrum van de macht stootten. Toch wordt de associatie nu al voor de twee keer in korte tijd gemaakt: eerst toen minister De Jonge liet weten dat hij, naar analogie van Ruud Lubbers, dit keer niet op de lijsttrekker zal stemmen. En nu opnieuw, nadat diezelfde lijsttrekker donderdag alle aandacht trok met het plan om de duur van de werkloosheidsuitkering ww te beperken tot een jaar. Was een plan tot versobering van de sociale zekerheid, de bevriezing van de AOW, destijds niet één van de oorzaken van die nederlaag? De oppositie op links en rechts, al weken op zoek naar wat oprechte politieke polarisatie, veerde dan ook blij verrast op. ‘Dat gaat snel. Van Nu Doorpakken naar Nu Afpakken’ (SP-leider Lilian Marijnissen). ‘Bij rechts betalen gewone mensen de rekening van de coronacrisis’ (GroenLinks-leider Jesse Klaver). ‘Totaal onfatsoenlijk’ (PvdA-leider Lilianne Ploumen). ‘De WW-duur beperken. In crisistijd. Wat een ongelooflijke aso die Hoekstra’ (PVV-leider Wilders). En ook D66 laat het niet onopgemerkt voorbijgaan: ‘Dit is wel het laatste dat je midden in deze coronacrisis wilt’, aldus Kamerlid  Steven van Weyenberg.  Hoekstra zal zich intussen afvragen waar alle consternatie opeens vandaan komt. Hij lichtte donderdag, in gesprek met het AD, slechts het plan toe dat het CDA al langer heeft met de hervorming van de sociale zekerheid.","1"
"233","https://www.volkskrant.nl/nieuws-achtergrond/tijdens-het-eerste-grote-tv-debat-zijn-alle-pijlen-gericht-op-rutte~b006d975/","Alles op Rutte, dat is de stilzwijgende afspraak waaraan al diens opponenten zich in deze campagne tot dusver houden. Na het lijsttrekkersdebat van Radio 1 en het running mate-debat is ook het premiersdebat van RTL – het eerste grote tv-debat van deze verkiezingen  – een meertrapsaanval op de minister-president, die graag aan zijn vierde termijn zou beginnen. De tactiek van de VVD tekent zich scherper af: bouw zo min mogelijk profiel op, pareer aanvallen met verzoenende reacties en blijf dichtbij de kernboodschap: gelieve de premier te koesteren die het land door de coronacrisis leidt. Een ruimte die hij pakt als het aan het eind van het debat over vaccinatiebewijzen gaat: ‘We moeten verstandig blijven.’  De politiek moet niet op de stoel van artsen en verpleegkundigen gaan zitten, zeggen Sigrid Kaag (D66) en Jesse Klaver (GroenLinks) op de vraag of de gewone zorg weer voorrang moet krijgen. Zo nemen ze meteen afstand van VVD en CDA, die eerder voor code zwart waarschuwden, en daarmee voor triage. Rutte springt soepel bij hen achterop. ‘Of je nog wel naar de ic wilt, dat zijn heel tere afwegingen’, zegt hij. ‘Daar moet je als overheid buiten blijven.’   Hypocrisie ‘Wat een hypocrisie, opent Geert Wilders (PVV) het offensief. ‘Er zijn vijf ziekenhuizen gesloten, er is gesnoeid in de zorg.’ ‘Schaamteloos wat de coalitiepartijen doen’, haakt Lilian Marijnissen (SP) in. Omdat D66, CDA en VVD niet wilden afspreken de rekening van de crisis niet op de zorg te verhalen. Zo worden de eerste prikken uitgedeeld, zonder schade van betekenis. Dat komt ook door het format. Amper tien minuten met zes sprekers voor een onderwerp dat leven of dood behandelt, is krap.  Bij het onderwerp klimaat wordt de angel er bovendien meteen uitgehaald door kernenergie als invalshoek te nemen, een onderwerp dat de gemoederen nog weinig verhit.   ","1"
"234","https://www.volkskrant.nl/nieuws-achtergrond/zes-lijsttrekkers-gaan-voor-het-eerst-in-debat-op-televisie~b101332c/","Zes lijsttrekkers gaan zondagavond in het Amsterdamse Felix Meritis met elkaar de strijd aan in het eerste grote verkiezingsdebat op televisie. Bij RTL gaan ze live in debat over het klimaat, de economie, de diversiteit en de corona-aanpak. Aan het debat doen Mark Rutte (VVD), Geert Wilders (PVV), Wopke Hoekstra (CDA), Sigrid Kaag (D66), Lilian Marijnissen (SP) en Jesse Klaver (GroenLinks) mee. Ze zijn gekozen op basis van hun huidige zetelaantal en de prognose van de Peilingwijzer. Het wordt het eerste verkiezingsdebat op tv voor Hoekstra en Kaag. Ook een primeur: het verkiezingsdebat wordt door twee gebarentolken vertaald. De verkiezingscampagne begint op stoom te komen. Vrijdag debatteerden al dertien lijsttrekkers bij de NPO op Radio 1. Hier ging het onder meer over de gezondheidszorg, het onderwijs, de veiligheid, integratie en de financiën. In dat radiodebat botsten onder anderen VVD-leider Rutte en CDA-voorman Hoekstra over de verkiezingsbeloften en bezuinigingen. D66’er Kaag en Wilders van de PVV kregen het aan de stok over het klimaat.","1"
"235","https://www.volkskrant.nl/nieuws-achtergrond/ruttes-tegenstanders-vestigen-al-hun-hoop-op-de-debatten~b7c4b41c/","Met de grote verkiezingsdebatten voor de deur hopen de tegenstanders van premier Mark Rutte op een ommekeer in de campagne. Hoe realistisch is dat? De peilingen kunnen nog zo slecht zijn, de vooruitzichten nog zo somber, het verkiezingsdebat blijft tot het bittere einde de laatste strohalm van partijen in nood. Daar kan het gebeuren: de miraculeuze wederopstanding. Met het Radio 1 debat vrijdag en het RTL-debat zondag voor de deur zal ook Diederik Samsom weer van stal worden gehaald als talisman van elke lijsttrekker met hoop op een comeback. De PvdA-leider liet in 2012 bij het RTL-debat zien dat politieke sprookjes bestaan. Na dat ene geslaagde debat begon Samsom aan een gestage opmars die hem bijna in het Torentje bracht. In mindere mate heeft ook het NPO Radio1-debat al eens voor een plotwending gezorgd. In 2006 wist CDA-premier Jan-Peter Balkenende zijn grote rivaal Wouter Bos in de verdrukking te krijgen door hem als een weifelaar af te schilderen. ‘U draait en bent niet eerlijk', was de quote die in de dagen na het debat eindeloos werd herhaald. Bos maakte het erger door zich te beklagen over de aanval. Het CDA zette hem vervolgens ook nog eens weg als ‘lichtgeraakt'.  Het RTL- en ook Radio1-debat zijn vooral belangrijk, omdat ze ruim voor de verkiezingen van 17 maart plaatsvinden. Tijd is onontbeerlijk om de dynamiek van een campagne echt te veranderen. Dat bleek ook in 2012. In de krantenverslagen van die avond ging het nog vooral over de harde aanvallen van Geert Wilders (PVV), pas in de dagen daarna verschoof de aandacht naar Samsom en werd hij in allerlei praatprogramma's tot grote winnaar van het debat uitgeroepen.","1"
"236","https://www.volkskrant.nl/nieuws-achtergrond/rapport-pleit-partijstrateeg-vrij-van-seksuele-intimidatie-binnen-d66-interne-cultuur-roept-vragen-op~b067abd1/","Er is geen bewijs gevonden voor seksuele intimidatie en machtsmisbruik binnen D66 door een invloedrijke partijstrateeg. Dat schrijft integriteitsbureau Bing, dat een onderzoek uitvoerde naar misstanden. Wel zijn er problemen met de cultuur in de partij. D66 vroeg Bing in december het onderzoek uit te voeren naar aanleiding van een anonieme brief, waarin verhaald werd over grensoverschrijdend gedrag in de partij. De briefschrijver zou persoonlijk te maken hebben gehad met intimidatie door de invloedrijke partijstrateeg, die ook voorzitter was van de talentencommissie van D66. De briefschrijver zou door de partijadviseur zijn lastiggevallen nadat ze niet op zijn avances was ingegaan. Die beschuldigingen heeft Bing niet kunnen staven. Het niet meewerken van de briefschrijver aan het onderzoek, ondanks openbare verzoeken daartoe, was volgens Bing een sta-in-de-weg. Wel politie, geen aangifte De zwaarste beschuldiging aan het adres van de partijstrateeg betrof een incident uit 2016. Volgens de briefschrijver zou de man destijds de vrouwelijke directeur van het D66-partijkantoor hebben gestalkt en haar zelfs hebben vastgehouden op een kamer. Het bewijs daarvoor ontbreekt, schrijft Bing. ‘Er is wel sprake geweest van gesprekken met de politie, waaronder één gesprek met betrokkene, vanwege het zoeken van contact door betrokkene met de medewerker.’ Meer details biedt het rapport niet, volgens Bing om de privacy van de betrokken personen niet verder aan te tasten. Van het incident is geen aangifte gedaan en de politie heeft ook zelf geen onderzoek ingesteld, aldus Bing. De ‘partijtop’ (onvermeld blijft om welke personen het ging) zou wel gesprekken hebben gevoerd met de beschuldigde adviseur. Ook was een deel van het partijbestuur op de hoogte van de kwestie. Over de afhandeling van de zaak bestaat ‘onduidelijkheid en deels onvrede’, schrijft Bing, maar bij wie en waarom vermeldt het ","1"
"237","https://www.volkskrant.nl/nieuws-achtergrond/groene-bedoelingen-stuiten-op-verzet-van-burgers-hoe-kunnen-we-de-energietransitie-dan-realiseren~b16f35ed/","Politieke partijen die hard inzetten op een energietransitie, hebben tijdens de campagne de wind niet in de zeilen. Windmolens op land liggen onder vuur, evenals biomassacentrales en Groningers zitten niet te wachten op een kerncentrale. Komt het zo wel goed met de energietransitie? In de wateren rond de Amsterdamse eilandwijk IJburg komen toch geen windturbines. Het stadsbestuur is gezwicht voor het felle verzet van bewoners de afgelopen maanden en besloot donderdag naar een andere locatie uit te zien. Een gebeurtenis die het grootste deel van Nederland voor kennisgeving zal aannemen, behalve GeenStijl misschien, dat zich de afgelopen weken vrolijk maakte om de hypocriete Teslarijdende Amsterdamse Nimby’s (Not in my backyard) die wel GroenLinks stemmen, maar geen windturbine in hun buurt verdragen.  De Amsterdamse ‘windmolen-gate’ staat voor meer. Onder de Nederlandse bevolking leeft breed verzet tegen alle mooie plannen om klimaatverandering tegen te gaan, die – toeval of niet – tijdens deze verkiezingscampagne aan de oppervlakte komt en de vraag opwerpt of het ooit goedkomt met de energietransitie. Zie VVD-leider en premier Mark Rutte. Hij ontlokte na het eerste verkiezingsdebat twee weken geleden op RTL een storm van kritiek met zijn idee voor een kerncentrale in Groningen. Energie in overvloed, met nauwelijks CO2-uitstoot, betoogde Rutte. Maar het protest uit de provincie was zo hevig dat hij zijn plan snel introk. Exit Groninger kerncentrale. En dan was er begin deze week nog de aanval op Jesse Klaver. De voorman van GroenLinks, die de afgelopen jaren zo soepel surfde op de groene golven van de energietransitie die Nederland overspoelt, ging maandag bijna kopje in Nieuwsuur onder na kritische vragen over de voorliefde van zijn partij voor biomassacentrales. Een oud-politicus van GroenLinks verweet de partij in het tv-programma ambivalentie en hypocrisie ten aanzien van biomassa, dat lang niet zo klimaatvriendelijk is als lang verondersteld.","1"
"238","https://www.volkskrant.nl/nieuws-achtergrond/amsterdamse-denk-voorman-mourad-taimounti-stapt-over-naar-concurrent-nida-denk-is-niet-toekomstbestendig~b5773c06/","De Amsterdamse fractievoorzitter van Denk, Mourad Taimounti, maakt de gevoelige overstap naar concurrent Nida. Na een verlof om privéredenen zal Taimounti in de Amsterdamse gemeenteraad terugkeren als raadslid voor Nida, bevestigt Nourdin el Ouali, de partijleider van de door de islam geïnspireerde partij. Als belangrijkste redenen voor zijn overstap noemt Taimounti (40) het gebrek aan interne democratie, de harde stijl van de Haagse Denk-fractie en de omgang met de affaire rond Tunahan Kuzu en de daaropvolgende partijruzie van vorig jaar. Ook werd Taimounti op een onverkiesbare plek geplaatst op de kandidatenlijst voor de Tweede Kamerverkiezingen. ‘Denk zal nu zeggen dat dat de reden is voor mijn vertrek, maar dat is absoluut niet zo. Het is een opeenstapeling van factoren.’ U verwijt de partijtop van Denk dat zij niet luistert naar haar leden. Kunt u dat uitleggen? ‘Op de ledenvergadering van juni vorig jaar zijn een aantal moties aangenomen om de structuur van de partij te veranderen, minder afhankelijk te zijn van individuen. Je zag bij de affaire rond Kuzu dat de partij gewoon heel kwetsbaar was.‘Sindsdien is aan geen enkele motie invulling geven. Ook niet aan de motie die het bestuur opriep om alsnog onderzoek te doen naar de affaire en het partijconflict. Van zo’n motie kun je van alles vinden, maar hij is wel aangenomen. En nu zegt het bestuur: joh: dat doen we gewoon niet.’Waarom komt dat onderzoek er niet, denkt u? Wil de partij Kuzu beschermen ‘Gemakzucht, denk ik. Het is geweest, klaar, we hoeven het er niet meer over te hebben.’ Het partijbestuur moet ook diverser zijn, vindt u. Momenteel wordt dat gevormd door drie mannen van Turkse komaf. Denk wijst met de vinger naar andere partijen, en de hele maatschappij, omdat er te weinig diversiteit zou zijn. Dat je als partij dan zelf niet in staat bent om het goede voorbeeld te geven, is belachelijk. Ook dat vrat aan mij.","1"
"239","https://www.volkskrant.nl/nieuws-achtergrond/conflict-tussen-rijk-en-gemeenten-over-jeugdzorgtekorten-escaleert-unieke-arbitrage-is-laatste-redmiddel-we-moeten-nu-een-grens-trekken~b68db19e/","De slepende onderhandelingen tussen gemeenten en het Rijk over tekortschietende budgetten voor jeugdzorg zijn geklapt. Gemeenten komen jaarlijks 1,7 miljard euro tekort. Daarom rest hun naar eigen zeggen geen andere uitweg dan een stap zonder precedent: een arbitragecommissie moet het geschil beslechten. De bestuurlijke arbitrage, waarin een onafhankelijke ‘commissie van wijzen’ over het conflict zal oordelen, is een unicum in de al langer verstoorde verhoudingen tussen gemeenten en de rijksoverheid met als aanleiding de penibele financiële situatie waarin veel lokale overheden verkeren. ‘Dit is niet fraai, een dieptepunt, dit wil je niet. Maar we hebben jarenlang onderhandeld over dit onderwerp en zowel reparatie op de korte termijn als een eerste perspectief op de lange termijn was nu niet mogelijk, zegt de Rotterdamse wethouder Sven de Langen (CDA), die namens de Vereniging van Nederlandse Gemeenten (VNG) aan tafel zat. ‘We hebben jarenlang de rekening betaald. Maar het houdt een keer op. We moeten nu een grens trekken.’ Ruim twee van de drie gemeenten kampen met financiële tekorten. De belangrijkste oorzaak: de zorgtaken die ze in 2015 overnamen van het Rijk – inclusief fikse bezuinigingen. Met name de jeugdzorg is een financieel zorgenkind. Daarop komen gemeenten 1,6- en 1,8 miljard euro per jaar tekort, bleek in december uit onderzoek in gezamenlijke opdracht van de betrokken ministeries (Volksgezondheid, Financiën en Binnenlandse zaken) en de VNG. Koekoeksjong Het idee was aanvankelijk dat gemeenten de zorg goedkoper zouden kunnen verlenen en het beroep erop zouden kunnen intomen, omdat ze ‘dichter bij hun inwoners’ staan en eerder kunnen ingrijpen  Het bleek al snel een wensgedachte. Er kwam niet minder, maar meer vraag naar jeugdhulp (een toename van 16 procent), en die werd per kind ook nog duurder (ook een stijging van 16 procent).","1"
"240","https://www.volkskrant.nl/nieuws-achtergrond/milieuplannen-vvd-scoren-inderdaad-slecht-blijkt-uit-doorrekening-in-opdracht-van-groenlinks~b75d7c68/","‘Daar komen jullie niet mee weg!’, dachten ze bij GroenLinks toen bekend werd dat de VVD haar verkiezingsprogramma niet zou laten doorrekenen door het Planbureau voor de Leefomgeving (PBL). Dus heeft GroenLinks dat zelf maar laten doen. De uitkomst is voorspelbaar: het VVD-programma presteert op klimaatgebied het slechtst van alle grote partijen – met uitzondering van de PVV, die in het geheel geen klimaatbeleid wil voeren. De liberalen wilden hun klimaatplannen niet langs de PBL-meetlat leggen, omdat de thuisclub van premier Rutte stevig inzet op kernenergie en op het maken van klimaatafspraken in Europees verband. Een kerncentrale bouw je niet binnen een paar jaar en het sluiten van internationale klimaatakkoorden is doorgaans ook een zaak van lange adem. Het PBL hanteert het jaar 2030 als maatstaf, omdat dit het ijkjaar is in de Klimaatwet. Een groot deel van de VVD-klimaatvoorstellen leiden pas na 2030 tot een lagere emissie van broeikasgassen. Het PBL wilde belangrijke onderdelen uit de klimaatparagraaf van de VVD daarom niet meetellen. De VVD vond dat niet fair en besloot het PBL links te laten liggen. CDA, D66, GroenLinks, PvdA, SP en ChristenUnie legden hun klimaatplannen wel voor aan het planbureau. Kans voor open doel De VVD dacht een slecht rapportcijfer te kunnen ontlopen, maar dat was buiten de waard Jesse Klaver gerekend. GroenLinks – dat als beste uit de bus kwam in de PBL-klimaatvergelijking – was het namelijk opgevallen dat de VVD zich in haar verkiezingsprogramma wél luid en duidelijk committeert aan de doelstelling uit de Klimaatwet: 49 procent broeikasgasreductie in 2030 ten opzichte van 1990. Het CDA komt volgens het PBL niet verder dan 46 procent. Met die kennis in het achterhoofd was het een aan zekerheid grenzende waarschijnlijkheid dat ook de VVD nat gegaan zou zijn bij het PBL-examen.","1"
"241","https://www.volkskrant.nl/nieuws-achtergrond/parlementaire-enquete-naar-integriteit-limburgse-cda-gedeputeerde-ger-koopmans~b9c059e9/","Een meerderheid van de Provinciale-Statenleden stemde vrijdagavond voor een parlementaire enquête naar het handelen van de Limburgse CDA-gedeputeerd Ger Koopmans. Ze zijn ontevreden over de manier waarop hij en commissaris van de koning Theo Bovens (ook CDA) vragen over de integriteit van Koopmans hebben beantwoord. Koopmans ligt onder vuur sinds een artikel in NRC twee maanden geleden. De krant schreef dat Koopmans zich als Statenlid had bemoeid met een 240 miljoen euro kostend project rond de Maas in Venlo. Ook was Koopmans commissaris bij het baggerbedrijf (Terraq) dat een financieel belang had bij het project. De 30 duizend euro die hem als commissaris werd betaald, liep via zijn eigen adviesbureau. Hij had dat volgens de regels moeten opgeven op zijn openbare lijst met nevenfuncties, maar deed dat niet. Acht partijen, goed voor 26 stemmen, willen door middel van een parlementaire enquête antwoord krijgen op hun vragen. Een steviger politiek middel kunnen de Statenleden niet inzetten om de waarheid te achterhalen. Koopmans’ eigen partij CDA, VVD en PVV (21 stemmen) steunden de motie niet. Zij vinden het onder ede horen van betrokkenen een ‘te zwaar middel’, aldus NRC. Een onafhankelijk onderzoek onder leiding van Provinciale Staten zien ze wel zitten. Bovens wil dat het onderzoek zich ook op zijn eigen handelwijze richt. ‘Ik moet constateren dat het mij niet altijd lukt om uw twijfel weg te nemen over mijn rol als hoeder van de integriteit’, sprak hij tot de Statenleden. Koopmans bood op zijn beurt excuses aan ‘aan mijn collega’s, aan alle medewerkers en aan Limburg, omdat er twijfels zijn gerezen omtrent mijn integriteit.’","1"
"242","https://www.volkskrant.nl/nieuws-achtergrond/voormalig-pvdd-kamerlid-van-kooten-komt-nu-met-eigen-partij-splinter~bc04b4af/","Ze brak ruziënd met de Partij voor de Dieren, was een blauwe maandag lid van 50Plus en droop teleurgesteld af bij de Partij voor de Toekomst. Het bracht Femke Merel van Kooten-Arissen tot de conclusie dat ze beter voor zichzelf kon beginnen. Maandag presenteerde het Tweede Kamerlid haar nieuwe partij, met een geuzennaam: Splinter. Van Kooten-Arissen (37) mikt op een zeer ruime groep kiezers: Splinter moet het ‘groene, progressieve, liberale, sociaal-democratische’ geluid worden dat nu in de Tweede Kamer zou ontbreken, zo staat in het voorlopige verkiezingsprogramma. ‘Ik ben het hokjesdenken moe’, verklaart ze dat brede profiel. ‘De huidige identiteitspolitiek zet mensen bewust tegen elkaar op. Groen staat recht tegenover mensen die misschien wel onbewust vervuilen, zwart staat tegenover wit. Terwijl: heel veel mensen hebben hokjesoverstijgende problemen.’ Het waren vooral haar ervaringen bij de Partij voor de Dieren en 50Plus die Van Kooten-Arissen deed beseffen dat een meer verbindende politiek nodig is. ‘Wat was nou de reden dat ik niet bij die partijen paste? Daar heb ik goed over nagedacht.’Veelkleurige feniks Het logo van de partij is een veelkleurige feniks, de mythische vogel die steeds weer herboren wordt uit zijn eigen as. Het is een verwijzing naar de huidige coronacrisis, waaruit Nederland zal moeten herrijzen, maar de feniks staat ook symbool voor de politieke carrière van Van Kooten-Arissen. Een Kamerlid dat geprezen wordt om haar grote inzet, maar haar politieke avonturen achter elkaar in vlammen zag opgaan – en daarna toch weer vrolijk verderging. Van Kooten-Arissens verleden is terug te zien in haar nieuwe verkiezingsprogramma. Splinter wil morrelen aan de heilige status van economische groei, dierenrechten verankeren in de Grondwet en toe naar kleinschalige landbouw. De AOW-leeftijd? Terug naar 65. De partij presenteert zich nadrukkelijk als seculier: aan het bijzonder geloofsonderwijs komt wat Splinter betreft een einde. ","1"
"243","https://www.volkskrant.nl/nieuws-achtergrond/het-kabinet-verdient-dit-jaar-een-onvoldoende-corona-aanpak-compenseert-niet-voor-toeslagenaffaire~be97a2474/","‘De grootste crisis sinds de Tweede Wereldoorlog’, sprak premier Mark Rutte, maar veel politieke partijen hadden het vooral druk met zichzelf. We blikken met politiek verslaggever Frank Hendrickx terug op het politieke jaar. Hoi Frank, welk rapportcijfer verdient het kabinet dit jaar? ‘Ik zou het een 5 geven. Het rapport van de Kamercommissie is dodelijk over de kindertoeslagenaffaire. De Kamer is traag en onjuist voorgelicht en mensen zijn verschrikkelijk de dupe geworden van het overheidsoptreden. Op dat gebied verdient het kabinet gewoon een heel slecht cijfer.’‘Je kan niet zeggen dat de aanpak van de coronacrisis daarvoor compenseert. Vooral in de zomer zijn er veel dingen niet goed gegaan. Het opzetten van het testbeleid en het bron- en contactonderzoek hebben ze heel erg onderschat. Die geluiden hoor je ook vanuit het kabinet. In februari en maart kon je nog zeggen: dit is een onbekende crisis. Vanaf de zomer was er een beeld van hoe zaken in elkaar staken.’ Maar het is wel zo dat er bij het grote publiek meer begrip voor het kabinet lijkt te zijn. De coalitie is er in de peilingen het afgelopen jaar op vooruit gegaan. De partijen hebben nu zelfs weer een meerderheid samen.’ Hoe kijk je verder terug op dit jaar? ‘Het was een jaar met veel politieke gevechten en verwikkelingen. Het CDA bijvoorbeeld. Dat presenteert zichzelf graag als een degelijke bestuurderspartij, maar de zoektocht naar een nieuwe lijsttrekker is een hele grote rommel geworden. Eerst die strijd tussen De Jonge en Omtzigt, daarna toch ineens Hoekstra. Uiteindelijk is iemand gekozen tot lijsttrekker die niet aan de verkiezing daarvoor meedeed. ‘De week waarin Forum voor Democratie implodeerde, was ook interessant. Die implosie zag je op zich wel aankomen. Baudet nam steeds meer afstand van mainstream gedachtegoed. Toch was die week wel heel hectisch Verder ruziede 50PLUS erop los, was er gedoe bij DENK en bleek de SP ineens ‘zolderkamercommunisten’ rond te hebben lopen bij de jongerenafdeling. Het was misschien ‘de grootste crisis na de Tweede Wereldoorlog’, zoals Rutte zei, maar het heeft partijen niet weerhouden van politiek gekonkel.’","1"
"244","https://www.volkskrant.nl/nieuws-achtergrond/de-jonge-vindt-zichzelf-nog-steeds-juiste-man-op-juiste-plek-maar-zijn-krediet-in-de-kamer-raakt-op~bc1eef4a/","Binnen de coalitie geniet minister Hugo de Jonge nog voldoende steun, daarbuiten wordt hardop aan zijn kunnen getwijfeld. Dinsdag moest hij zich aan de Tweede Kamer verantwoorden over de trage vaccinatiestart. ‘Er zit een goeie minister.’ Het enige compliment dat Hugo de Jonge dinsdag kreeg kwam niet van de Tweede Kamer, maar van Mark Rutte. Niet eerder spande de premier zich zo in om zijn beschadigde minister van Volks­gezondheid uit de wind te houden. Het kon niet verbloemen dat het krediet van De Jonge bij de Kamer opraakt. Binnen de coalitie geniet hij nog ­voldoende steun, daarbuiten wordt hardop aan zijn kunnen getwijfeld. Zelf ziet De Jonge zichzelf ‘op dit ­moment’ nog altijd als ‘de juiste man op de juiste plek’, maar in zijn verdediging ontbrak het bravoure uit eerdere debatten. De CDA’er erkende dat hij fouten heeft gemaakt in de vaccinatiestrategie, het hoofdthema van het debat en de reden waarom de Tweede Kamer haar kerstreces onderbrak. Maar weglopen? ‘Dat is niet mijn ­manier van politiek bedrijven.’ Gestuntel De minister en zijn trage vaccinatieoperatie – woensdag is Nederland het laatste EU-land dat begint – hadden er op dat moment al urenlang verbaal van langs gekregen. De vrolijke beelden uit andere landen hadden de Kamerleden onder de kerstboom maar lastig verteerd, bleek tijdens het debat. Geert Wilders leidde het verzet. ‘Wij zeggen het vertrouwen in u op’, zei hij al aan de start. De PVV-leider zag ‘onnavolgbaar gestuntel met het vaccinatiebeleid’. ‘Alsof we een derdewereldland zijn.’ Andere oppositiepartijen waren in hun bewoordingen niet veel milder. Lodewijk Asscher (PvdA) sprak van ‘een afgang’ voor Nederland. ‘Wat een ­triomf voor de wetenschap’, zei hij over de snelle ontwikkeling van de vaccins, ‘en wat een falen van dit kabinet dat ze nog steeds in de vriezers liggen.’","1"
"245","https://www.volkskrant.nl/columns-opinie/asscher-zag-hoe-de-macht-zich-tegen-mensen-kan-keren-hij-was-de-macht-die-zich-tegen-mensen-keerde~bacf05f3/","Het is inmiddels drieënhalve week geleden dat het vernietigende rapport Ongekend Onrecht verscheen, over het kinderopvangtoeslag-schandaal. Een van de verantwoordelijken daarvoor was Lodewijk Asscher, tussen 2012 en 2017 minister van Sociale Zaken namens de PvdA in het kabinet Rutte II. Rutte III heeft inmiddels drie keer overleg gevoerd over het rapport. Deze week nog één keer en als de ministers er eindelijk uit zijn, komt Rutte vrijdag met een kabinetsstandpunt over de akelige kwestie. Daarop volgt dan een debat in de Tweede Kamer. Bij Buitenhof zei Jesse Klaver (GL) zondag dat er wat hem betreft maar één acceptabele reactie is: inpakken en wegwezen. Zo niet, dan komt hij met een motie van wantrouwen. De Kinderopvangtoeslag-affaire is niet zomaar politiek schandaal nummer 54a, maar het absolute naoorlogse dieptepunt in de verhouding tussen staat en burger. De burger werd door de overheid genadeloos gekielhaald en als media (Trouw en RTL) en de Kamerleden Omtzigt en Leijten zich er niet in hadden vastgebeten, zouden de diepe onrechtvaardigheid en schofterigheid van de affaire nooit boven water zijn gekomen. Omtzigt is van het CDA en Leijten van de SP. En dus niet van de PvdA. Hoewel je dat wel had mogen verwachten, aangezien de raison d’être van de sociaal-democraten toch de bescherming van de zwakkeren in de samenleving is. Wie in handen viel van de Belastingdienst, behoorde daarna automatisch tot de zwakkeren. De passieve houding van de PvdA-Kamerleden had mogelijk te maken met de positie van Asscher – vicepremier, minister van SoZa en een van de vier leden van de Ministeriële Commissie Aanpak Fraude die de genadeloze jacht initieerde. Tegenover de commissie-Van Dam kon Asscher niet uitleggen waarom hij als minister meerdere malen signalen dat het finaal fout ging, had gemist of genegeerd.","1"
"246","https://www.volkskrant.nl/nieuws-achtergrond/demonstratie-tegen-fascisme-in-amsterdam-ook-nederland-heeft-een-racismeprobleem~bdfe0d0a/","Demonstreren tegen fascisme kan prima onder werktijd, meent studente Sam Staggs (24). Dus gebruikt ze haar zondagse middagpauze om in het Amsterdamse Westerpark een protest te laten horen onder de noemer ‘Nooit Meer Fascisme’.  Staggs, van Amerikaanse afkomst, heeft haar oranje werkkleding van Thuisbezorgd.nl nog aan en heeft de bezorgtas waarmee ze eten rondbrengt aan haar voeten gelegd. Om haar heen, op anderhalve meter afstand van elkaar, staan zo’n vijfhonderd man. Sinds afgelopen woensdag, toen Trump-supporters een ravage aanrichtten in het Capitool, staan ze te popelen om zich publiekelijk uit te spreken tegen rechts-extremistisch geweld en dito gedachtegoed wereldwijd, in het bijzonder in Nederland. ‘Ik weet natuurlijk niet hoe erg het hier precies gesteld is met racisme, want ik heb het witte privilege om daar niet mee geconfronteerd te hoeven worden’, zegt Staggs terwijl ze van de ene op de andere voet hinkelt om zich de kou van het lijf te houden. ‘Maar racisme is hier zeker ook, misschien alleen niet zo expliciet als in Amerika.’ Witte stippen in het gras markeren de plekken waar de demonstranten een veilige anderhalve meter afstand van elkaar kunnen houden. Rond een uur of vier zijn die alle vijfhonderd bezet. Het publiek is een bonte verzameling van vaste bezoekers van antiracisme-demonstraties en jonge studenten Media en Cultuur die sinds de massale Black Lives Matter-protesten afgelopen zomer ‘wakker’ zijn geworden en nu ook institutioneel racisme in Nederland waarnemen. Eigenlijk had de demonstratie op de Dam moeten plaatsvinden. Zaterdag besloot burgemeester Femke Halsema het protest naar het Westerpark te verplaatsen vanwege de strenge lockdown en de nieuwe besmettelijke coronavarianten. Een eerdere antiracismedemonstratie van vorig jaar juni op de Dam leidde nog tot veel kritiek op Halsema vanwege de enorme toeloop van demonstranten.","1"
"247","https://www.volkskrant.nl/nieuws-achtergrond/klaver-voert-de-druk-op-het-kabinet-op-als-dit-niet-zwaar-genoeg-is-om-af-te-treden-wat-dan-wel~b9930994/","Onder oppositiepartijen in de Tweede Kamer zwelt de roep aan om het aftreden van het hele kabinet vanwege de toeslagenaffaire. In navolging van de SP en de PVV vindt ook GroenLinks inmiddels dat er niets anders op zit. ‘GroenLinks vraagt niet snel om het aftreden van een heel kabinet. Maar als dit daar niet zwaar genoeg voor is, wat dan wel?’, aldus partijleider Klaver. Daarmee voert hij de druk op het kabinet op. Ook binnen de regeringscoalitie wordt al weken gespeculeerd of aftreden niet het enige juiste antwoord is op het vernietigende rapport van de parlementaire ondervragingscommissie naar de toeslagenaffaire. Het kabinet heeft er inmiddels drie keer over vergaderd en hoopt binnenkort in een uitgebreide reactie aan de Tweede Kamer te kunnen laten weten hoe het herhaling denkt te voorkomen en hoe de politieke verantwoordelijkheid zal worden genomen. Wel is aan alle gedupeerde ouders inmiddels 30 duizend euro compensatie toegezegd. GroenLinks meent dat het kabinet niet langer mag dralen. ‘De Nederlandse overheid heeft de levens van 20 duizend gezinnen verwoest’, aldus partijleider Klaver zondag in het tv-programma Buitenhof. ‘Het kinderopvangtoeslagschandaal staat niet op zichzelf, maar is het gevolg van de jarenlange afbraak van de verzorgingsstaat. Tegelijkertijd is er een monster van wantrouwen, controle en straffen opgetuigd. Aftreden van het kabinet betekent een erkenning dat het gevoerde beleid niet langer door kan gaan.’ Klaver benadrukt dat het kabinet na dat aftreden wel gewoon moet doorregeren om de coronacrisis te bestrijden. Het mag dan alleen geen nieuwe plannen meer ontvouwen. Binnenkort wordt het kabinet sowieso demissionair: op 12 februari begint het verkiezingsreces in de Tweede Kamer. De praktische gevolgen van een voortijdige val zijn dan ook niet groot. Zelfonderzoek Raad van State Intussen begint de Raad van State een onderzoek naar zijn eigen functioneren in de toeslagenaffaire. Na de snoeiharde kritiek van de parlementaire ondervragingscommissie wil de Raad weten of er meer zaken zijn waarin het anders had gekund.","1"
"248","https://www.volkskrant.nl/nieuws-achtergrond/druk-toeslagenaffaire-wordt-te-groot-pvda-leider-asscher-stapt-op~b45e6397/","Lodewijk Asscher vertrekt als lijsttrekker van de PvdA. Door de discussie over zijn rol in de toeslagenaffaire zag hij zichzelf niet meer in staat om de partij een goede verkiezingsuitslag te bezorgen. Nummer drie op de lijst, Kamerlid Lilianne Ploumen, geldt als de belangrijkste kandidaat om hem op te volgen. Ploumen neemt in elk geval de rol van fractievoorzitter in de Tweede Kamer over van Asscher. Het PvdA-bestuur overlegt nog over de manier waarop een nieuwe lijsttrekker wordt aangewezen. Een andere kandidaat die genoemd wordt als potentiële partijleider is Kamervoorzitter Khadija Arib, de nummer twee op de lijst. Asscher, die in quarantaine zit door een coronabesmetting van een van zijn kinderen, maakte zijn vertrek bekend in een videoboodschap op sociale media. ‘Ik hoop vurig dat op 17 maart een sterke PvdA wordt gekozen’, zei Asscher. ‘De discussie over mijn rol maakt het niet mogelijk om daar voor te zorgen.’ Asschers vertrek komt een dag voordat het PvdA-partijcongres hem officieel zou aanwijzen als lijsttrekker. Het congres is inmiddels uitgesteld, zo heeft de PvdA bekend gemaakt. Een deel van de leden wilde Asscher via een motie dwingen af te treden, maar het is niet duidelijk of daar veel steun voor was. Er werd tot eind woensdagmiddag gestemd over de motie. De PvdA reageerde niet op verzoeken om de uitslag van de stemming bekend te maken. Zelfs medestanders erkenden de afgelopen dagen dat Asscher in het hart geraakt is door toeslagenaffaire, die begon in de vorige kabinetsperiode toen de PvdA’er vicepremier en minister van Sociale Zaken was. Asscher benadrukte in zijn videoboodschap dat hij er nooit van op de hoogte was dat de Belastingdienst ‘een onrechtmatige jacht had geopend op onschuldige mensen’. Toch wordt het hem ook aangerekend dat hij niet meer kon doen voor de gedupeerden die behoren tot de groep waar de PvdA van oudsher voor opkomt: werkende mensen met een relatief laag inkomen","1"
"249","https://www.volkskrant.nl/nieuws-achtergrond/dringend-beroep-rutte-op-tweede-kamer-met-britse-virus-op-komst-nu-geen-taboe-op-de-avondklok~b0e20dc0/","Minister-president Rutte doet een dringend beroep op de Tweede Kamer nu geen politiek taboe op te werpen tegen een avondklok. De alternatieven zijn ‘nog schrikbarender’, hield hij de Kamer woensdag voor. ‘Dit gaat om onze nationale volksgezondheid. Ik baal er ook echt enorm van, maar we kunnen het ons niet permitteren hier nu bij voorbaat nee tegen te zeggen.’ Invoering van een avondklok hangt in de lucht nu het kabinet het Outbreak Management Team om advies heeft gevraagd over het effect van die maatregel. Dat OMT heeft zelf al enkele keren gehint op invoering van een avondklok, maar voordat het kabinet overgaat tot deze ‘zeer ingrijpende maatregel’ wil het eerst meer informatie over het effect: zal het echt helpen om de besmettingscijfers wezenlijk verder omlaag te brengen?  Die doorrekening zal Rutte ook nodig hebben om een meerderheid van de Tweede Kamer achter het idee te krijgen, want daar heerst vooralsnog weinig enthousiasme. In een niet-alledaags politiek monsterverbond gingen PVV en D66 woensdag gezamenlijk voorop in het verzet. De fractieleiders Wilders en Jetten waren eensgezind in hun boodschap: ‘Kabinet, doe het niet.’ GroenLinks en de SGP sloten zich daarbij aan. Veel andere fracties aarzelen.   De tegenstanders zien een avondklok als een te grote inperking van de persoonlijke vrijheid. ‘Al die mensen die overdag hun kinderen lesgeven en ernaar snakken om ’s avonds even een luchtje te scheppen… Al die singles die zich hier doorheen slepen door ’s avonds even een hapje te eten bij een familielid of vriend…’, aldus D66-fractieleider Rob Jetten. De hele dag opgehokt’ PVV-leider Geert Wilders is het daar van harte mee eens. Hij wees erop dat het RIVM eerder op de dag in een briefing aan de Kamer geen spectaculair effect voorspelde. ‘Dan is het dus disproportioneel. Gewoon niet doen’, aldus Wilders.","1"
"250","https://www.volkskrant.nl/columns-opinie/opinie-het-cda-richt-zichzelf-ten-gronde-door-de-vvd-op-economische-thema-s-aan-te-vallen~b4a71a11/","De campagne en de verkiezingsuitslag zullen bij het CDA ongetwijfeld leiden tot weer een nieuwe oproep tot herbezinning. De verkiezingsuitslag is het op een na slechtste resultaat in de geschiedenis van de partij.  Dat moet te maken hebben met het ontbreken van een eigen thema, zoals normen en waarden. Want wat is er misgegaan met het CDA, lange tijd de spil van de Nederlandse politiek? Kiezersonderzoek biedt uitkomst. Het verval begon in 2010 (van 41 naar 21 zetels), en zette door in 2012 (naar 14 zetels). In die periode verloor het CDA veel kiezers, vooral aan de VVD van Mark Rutte. Dat waren niet alleen seculiere maar zeker ook gelovige kiezers. Sindsdien heeft het CDA zich niet kunnen herstellen. De christendemocraten bleken intern diep verdeeld over de te volgen koers. Achtereenvolgende partijvoorzitters zetten in op een middenkoers; de politieke leiders (Verhagen, Buma en Hoekstra) zochten de ruimte eerder op rechts. Economie en veiligheid De CDA-campagne lijkt erop gericht de VVD uit te dagen op thema’s als economie en veiligheid. Lijsttrekker Wobke Hoekstra lanceerde in de verkiezingsdebatten stellingen over veiligheid, en profileerde zich met de hervorming van de WW. Maar het probleem is dat kiezers die thema’s bovenal associëren met de VVD. De VVD is zogeheten eigenaar van deze thema’s.  Volgens het Nationaal Kiezersonderzoek van 2021 denkt 60 procent van de kiezers aan de VVD als het gaat over veiligheid, en zelfs 83 procent wanneer het gaat over de economie. Het CDA volgt op grote afstand (respectievelijk 35 procent en 44 procent). Soeverein eigenaarschap van thema’s waaraan de kiezer belang hecht, is een beproefde methode voor electoraal succes. Het is voor partijen dan ook essentieel om de campagne zoveel mogelijk over de eigen thema’s te laten gaan. Door herhaaldelijk veiligheid en economie te agenderen, deed het CDA precies het tegenovergestelde. Het stuurde het debat juist naar die onderwerpen waarop de VVD - als eerste ‘eigenaar’ - een thuiswedstrijd kon spelen.","1"
"251","https://www.volkskrant.nl/columns-opinie/wat-komt-er-terecht-van-de-onderwijsplannen-van-d66-voor-de-vvd-is-kinderopvang-een-dumpplek~bc7e2a49/","Wat zal er, in de onderhandelingen over een nieuw kabinet, overblijven van de mooie onderwijsplannen van D66 Een land krijgt de regering die het verdient. Veel ouders en studenten hebben niet begrepen dat je voor beter onderwijs en betere kinderopvang niet op de VVD moet stemmen. Een gemiste kans. Van een coalitie waarin ook D66, PvdA en GroenLinks zitten, hadden we echte verbeteringen kunnen verwachten. De kinderopvang, bijvoorbeeld, zou een publieke basisvoorziening worden. Studenten zouden weer een beurs krijgen en betere colleges. Onderzoekers zouden weer mogen onderzoeken zonder tijd te verspillen aan kansloze aanvragen. Ik mijmer even door. Onderwijsgeld gaat dan rechtstreeks naar de scholen, niet naar de besturen. De klassen worden kleiner, docenten krijgen meer tijd voor voorbereiding en het niveau in lezen, schrijven en rekenen gaat omhoog. Door latere selectie en bredere brugklassen krijgen alle kinderen de kans om te tonen waar ze goed in zijn en krijgen vooroordelen minder kans. Nou ja, dat is het ideaal. Behalve een meerderheid van linkse en middenpartijen moeten we dan ook nog de juiste mensen hebben. Met zwakke onderwijsministers, zoals Arie Slob en Ingrid van Engelshoven, komt er niets van terecht. Je zou denken aan Paul van Meenen (D66), die de onderwijsplannen van zijn partij grotendeels heeft bedacht, en Marjolein Moorman (PvdA), die als wethouder in Amsterdam de kansenongelijkheid aanpakt. Die coalitie komt er helaas niet. Wat is er te redden van de onderwijsplannen van D66 als de oude coalitie gaat regeren?","1"
"252","https://www.volkskrant.nl/nieuws-achtergrond/rutte-doet-zijn-eerste-zet-en-wil-onderzoeken-waar-ja21-voor-staat~b808344b/","Het politieke touwtrekken om de nieuwe regeringscoalitie is begonnen. VVD-lijsttrekker Rutte zet hoog in en ziet prima opties in de ChristenUnie en in Joost Eerdmans’ JA21. D66 daarentegen vindt dat ‘moeilijk voorstelbaar'.  Rutte kwam maandag als eerste op bezoek bij de verkenners Annemarie Jorritsma en Kajsa Ollongren om zijn wensen te uiten.  Hij herhaalde eerst keurig de hoop om samen met D66 (‘een logische regeringsdeelnemer’) en het CDA (‘onze eerste voorkeurspartner’) een nieuw kabinet te vormen en voegde daaraan toe dat hij ook met de ChristenUnie ‘heel goed heeft samengewerkt’. Nieuw in dit rijtje was Ruttes keuze voor het rechtspopulistische JA21. De partij haalde slechts drie zetels bij de verkiezingen, maar is een interessante partner vanwege de grote fractie die de partij al heeft in de Eerste Kamer. Met JA21 aan boord heeft het trio VVD-D66-CDA ook bijna een meerderheid in de senaat. Gevoelige keus Een mogelijke samenwerking met JA21 ligt echter erg gevoelig. Het schoot zoals verwacht in het verkeerde keelgat van VVD’s beoogde coalitiepartner D66, dat in de einduitslag toch op 24 zetels lijkt te komen - een evenaring van het partijrecord uit 1994.  Sigrid Kaag vindt de combinatie met JA21 ‘moeilijk voorstelbaar’, zei ze maandag. Al was het vanwege de eurosceptische ideeën van die partij. Kaag herhaalde haar wens voor een ‘progressief’ kabinet. Ook in delen van Ruttes achterban zal de suggestie om met de rechtspopulisten in zee te gaan vragen oproepen. JA21 splitste zich eind vorig jaar af van Forum na ruzie over antisemitische appjes in de partij. Maar JA21-leiders Eerdmans en Nanninga bleven eerder wel toen Forum-leider Baudet werd beschuldigd van racisme. Het zal nog moeten blijken hoe serieus Ruttes suggestie is. De VVD-leider zegt dat hij eerst ‘wil onderzoeken waar JA21 nou precies voor staat.’ ","1"
"253","https://www.trouw.nl/opinie/rutte-weerspreek-aanvallen-op-de-democratie-van-wilders-en-baudet~bb9ee81b/","Tijdens het spoeddebat van donderdag 18 februari noemde Kamerlid Kuzu premier Rutte een ‘dictator’. Kamervoorzitter Arib zei er wat van. Ze vond het ‘vrij heftig’ om iemand een dictator te noemen. Kuzu bleef nadrukkelijk bij zijn woorden. “Ik breng gewoon onder woorden dat een deel van Nederland het op deze manier ervaart. Ik ga over mijn eigen woorden.” Alleen Van Dam van het CDA zei er vervolgens nog wat over. Minister-president Rutte, als hoofd van de regering en voor velen de belangrijkste vertegenwoordiger van ‘de politiek’, moet als eerste duidelijker afstand nemen van dit soort opmerkingen. Ze blijven te veel in de lucht hangen als hij ze niet directer van repliek dient. Meestal doet hij dat zakelijk-inhoudelijk wel, op een rustige en beheerste manier. Maar de retorische opmerkingen werden genegeerd. En dat is slecht voor het systeem als geheel. Ook de rake ironie van voorzitter Arib, toen Kuzu klaar was, is niet voor iedereen duidelijk genoeg (“Fijn dat u ook in alle vrijheid uw bijdrage heeft geleverd”). De woorden blijven bestaan en zijn niet expliciet weersproken. Een aanval op de instituties Woorden hebben consequenties. Taal beïnvloedt ons denken. Politieke taal beïnvloedt ons denken over staat en politiek. Daarom moeten ook Wilders’ opmerkingen weersproken, ook al horen we ze telkens op bijna dezelfde wijze weer. Vermoeidheid en gewenning mogen geen rol spelen. Als hij roept dat we een ‘nepparlement’ hebben, moeten we daar niet alleen zakelijk-inhoudelijk op reageren, zoals Rutte ­iedere keer keurig doet. Zulke taal is een aanval op de instituties zelf. ­Kamerleden als Wilders (“Wat een totale afgang. Wat een gênant ­geklungel”), Van Kooten-Arissen ( het kabinet probeert de macht ‘rücksichtslos naar zich toe te trekken’) en Baudet (bij het televisieprogramma Tijd voor Max: ‘Als wij ­winnen geven we mensen de vrijheid ­terug’) maken misbruik van het systeem door het vrijblijvend te ­bekritiseren.","1"
"254","https://www.trouw.nl/politiek/kaag-wil-meer-vrijheden-voor-gevaccineerden-en-bekritiseert-daarmee-haar-eigen-kabinetsbeleid~be760cdf/","Mensen die gevaccineerd zijn, moeten met een vaccinatiebewijs snel meer vrijheden krijgen, vindt D66-lijsttrekker Sigrid Kaag. Zij wil vaccinatie “belonen” door voor deze groep de coronamaatregelen te versoepelen. Voor anderen die nog wachten op een vaccin, moeten er gratis sneltesten komen. Horeca, onderwijs, winkels en voetbalstadions kunnen zo eerder en veilig open, denkt D66. “Je kunt niet van gevaccineerde mensen verwachten dat ze wachten met leven totdat de laatste prik is gezet”, aldus Kaag. Zij pleit ervoor om ‘de vrijheid te omarmen die het vaccineren kan brengen, ook als dat tijdelijke maatschappelijke tweedeling met zich meebrengt’, sprak ze zaterdagmiddag op het online verkiezingscongres van D66.  Stevige kritiek op eigen kabinet Met het plan levert D66-lijsttrekker Kaag stevige kritiek op het coronabeleid van het kabinet, waar Kaag zelf als minister deel van uitmaakt. Het kabinet staat zeer afhoudend tegenover het idee van vaccinatiebewijzen, omdat dat betekent dat de overheid verschil gaat maken in de behandeling van mensen die wel en niet gevaccineerd zijn. Volgens Kaag zijn privileges voor gevaccineerden en negatief geteste mensen toch nodig. De epidemie gaat een nieuwe fase in, waarin de diepe sociale, economische en psychische schade van de coronamaatregelen zichtbaar worden. Die economische en maatschappelijke gevolgen vragen gelijke aandacht als de medische problemen van corona, aldus Kaag zaterdag op het online verkiezingscongres. “Met vaccinatiebewijzen en sneltesten is het mogelijk om het leven weer veilig op gang te brengen, met name voor jongeren die nog lang niet aan de beurt zijn voor een vaccin”. D66 gaat de campagne in door zich flink af te zetten tegen het coronabeleid van het kabinet. Kaag noemt dat beleid kortzichtig. Het komt volgens haar te vaak neer op “doormodderen, waarbij de politicus handelt als manager”. Ideeën komen nauwelijks meer aan bod, aldus de lijsttrekker, in verkapte kritiek op VVD-premier en lijsttrekker Rutte.","1"
"255","https://www.trouw.nl/binnenland/de-avondklok-was-nog-maar-het-begin-het-liefst-wil-viruswaarheid-dat-de-hele-boel-in-elkaar-stort~b75e1413/","Ze waren verbijsterd. Net als premier Rutte hadden de activisten van Viruswaarheid niet verwacht dat de rechter per direct een streep zou zetten door de avondklok. De coronasceptici leveren geregeld kritiek op het functioneren van de rechtsstaat, en betogen juist dat de overheid veel rechters en raadsheren in haar greep heeft. Het vonnis over de avondklok bracht hun wantrouwen in het democratische systeem dinsdag plots aan het wankelen. De rechter ging niet mee met de opvatting van Viruswaarheid dat de zorgen over corona nonsens zijn. Wat betreft de juridische basis voor de avondklok had de actiegroep volgens haar wél gelijk. Die is onrechtmatig. Ze oordeelde dat de Nederlandse staat niet had mogen grijpen naar de speciale noodwet die is gebruikt om de maatregel in te voeren. Volgens Engel zijn vaccinaties ‘gentherapie’ Of dat punt overeind blijft in het hoger beroep, moet vrijdag blijken. Ongeacht de uitkomst gaat Viruswaarheid door met het voeren van juridische procedures tegen overheden. In praatprogramma Op1 zei voorman Willem Engel, een Rotterdamse dansschoolhouder, dat er nog vijf rechtszaken lopen. Volgens zijn broer Jan zitten er twee hoger beroepen in de pijplijn en drie nieuwe procedures, waarmee Viruswaarheid zich onder meer verzet tegen de voorlichtingscampagne over vaccins. In de ogen van Engel zijn de injecties ‘gentherapie’. Bij die vijf zaken blijft het waarschijnlijk niet. Zo bereidt de groep ook zaken tegen traditionele media voor, die angst zouden zaaien en feiten zouden negeren, bijvoorbeeld door de woorden ‘patiënten’ en ‘besmettingen’ te gebruiken. Niet iedereen die positief test op corona, is ziek, stelt Viruswaarheid. Engel heeft afgelopen jaar al meermaals in de rechtszaal gestaan. Sinds eind juni spannen hij en jurist Jeroen Pols proces na proces aan namens de actiegroep, inmiddels een dozijn in totaal. Het gros van de vonnissen pakte in hun nadeel uit. Afgezien van de uitspraak over het schrappen van de avondklok, won Viruswaarheid één keer eerder een juridische slag tegen de maatregelen. Eind december verwierp de rechter het inreisverbod voor mensen zonder negatieve coronatest. Het kabinet paste daarop direct de wet aan.","1"
"256","https://www.trouw.nl/binnenland/tegenstanders-noemen-het-een-wappieclub-zelf-zien-ze-zich-als-het-verzet-dit-is-viruswaarheid~bd3e42837/","Een club van ontspoorde wappies die nu eenmaal te beperkte capaciteiten hebben om de realiteit tot zich door te laten dringen. Zo ongeveer zien tegenstanders de aanhangers van Viruswaarheid. Maar voor hen begint wappie iets als een geuzennaam te worden. Zij zien zichzelf als het verzet, met bijbehorende terminologie. Vechten voor de vrijheid, tegen het regime, wij van het volk. De aanhangers van Viruswaarheid groeperen zich rond dat verhaal, rond de overtuiging dat zij aan de goede kant van de geschiedenis staan. Geschiedenis is dan ook nooit ver weg in de vergelijkingen. De Tweede Wereldoorlog en de Jodenvervolging zijn terugkerende thema’s.  De aanhangers van Viruswaarheid geloven niet dat het coronavirus zo gevaarlijk is als wetenschappers, RIVM, Outbreak Management Team, kabinet en media voorstellen. Zij wijzen erop dat de mensen die overlijden oud zijn en al veel gezondheidsklachten hebben. Daarom is afsluiten van de gehele samenleving buitenproportioneel, stellen zij. Knuffels Boegbeeld van deze boodschap is de Rotterdamse dansleraar Willem Engel. Al sinds de eerste golf stapt hij naar voren tijdens demonstraties tegen de maatregelen. Aanvankelijk waren zijn wapens knuffels en liefde. Maar aanhangers van Viruswaarheid kiezen ook voor andere methoden, zo ondervonden medewerkers van woonzorgcentrum Guldenakker in Goirle. Zij kregen doodsbedreigingen naar hun hoofd na een oproep van Engel. Het zorgcomplex had een bezoekverbod ingesteld. Bel ze op, zei Engel, die de bedreigingen ‘spijtig’ noemde. Aanhangers van Viruswaarheid zijn nog altijd prominent aanwezig bij demonstraties. Maar de organisatie is tegenwoordig meestal in handen van andere groepen. Bij de bijeenkomst die vorige maand in Amsterdam zo uit de hand liep bijvoorbeeld, was Viruswaarheid als organisator niet betrokken. Nieuw front De actiegroep heeft sinds de tweede golf een nieuw front geopend, eentje waar de andere voorman van Viruswaarheid zich thuis voelt.","1"
"257","https://www.trouw.nl/politiek/de-wooncrisis-vvd-en-groenlinks-zien-heel-verschillende-remedies~b6252b16/","Het debat beginnen met een stelling van een partij die tussen hen in staat, het CDA? Het helpt niets. VVD-Kamerlid Daniel Koerhuis en Paul Smeulders van GroenLinks zijn het over bijna niets eens. Ook niet over wat het CDA-verkiezingsprogramma als reden van de wooncrisis noemt: ‘Het geloof in de vrije markt was te groot’. Smeulders beaamt dat. “De kabinetten-Rutte hebben niets gedaan aan de wooncrisis. Het was: alle ballen op de markt. De gevolgen zijn desastreus.”  Onzin, vindt Koerhuis. “De oorzaak van het woningtekort is dat we in 2010 net uit de grootste financiële crisis sinds de jaren dertig kwamen. Én er deden zich grote financiële schandalen voor bij woningcorporaties, waardoor die geen geld hadden om te bouwen.” Daarna barst de discussie pas goed los. Discussiepunt 1. Wie moet er zorgen voor nieuwbouw om het woningtekort weg te werken? Vooral woningbouwcorporaties (GroenLinks) of vooral marktpartijen (VVD)? Koerhuis: “De sociale huursector zit verstopt met grote aantallen scheefhuurders, mensen die te veel verdienen voor een sociale huurwoning. Dus moet er doorstroming op gang komen naar koop- en middeldure huurwoningen. Die moeten we bouwen. Daar zijn de corporaties niet voor, die krijgen hun eigen bouwplannen op het gebied van sociale huur al niet eens uitgevoerd. “En de rijksoverheid? Het zijn bouwers die bouwen, niet overheden. Een liberaal kijkt allereerst: welke remmen zijn er? Het zit ‘m vooral in het aanwijzen van bouwlocaties, en dan met name in Noord-Holland en Utrecht - niet toevallig provincies waar GroenLinks de grootste is. Daar geldt de ideologie dat er binnen de steden moet worden gebouwd. Dat schiet niet op.” Smeulders: “Wonderlijk. We hebben tien jaar Rutte achter de rug en toch geeft de VVD keer op keer lokale bestuurders de schuld van de wooncrisis. Er wordt trouwens nergens méér gebouwd dan in Noord-Holland en Utrecht.","1"
"258","https://www.rtlnieuws.nl/nieuws/nederland/artikel/5213413/kamer-wil-elfstedentocht-als-het-veilig-kan","Zou het dan toch kunnen? Een meerderheid van de Tweede Kamer wil dat het kabinet een eventuele Elfstedentocht laat doorgaan, als het veilig kan. Nu valt een Elfstedentocht nog onder een evenement dat vanwege corona niet gehouden mag worden. Ook weermensen worden steeds optimistischer, maar om 'it giet oan' te zeggen, is het echt nog veel te vroeg. De weersvooruitzichten zien er goed uit. Het wordt koud en er kan zeker geschaatst worden. Maar een Elfstedentocht kan niet zomaar gereden worden. Daarvoor is dik ijs nodig op de hele route. De rayonhoofden van de Friesche Elfsteden bepalen uiteindelijk of het ijs dik genoeg is. De meeste Elfstedentochten werden gehouden op meer dan 25 centimeter ijs. Al deden we het wel eens met minder. In 1985 ging het om 17 centimeter. In 1917 zelfs maar 15 centimeter. Gemiddeld 15 centimeter Als het een beetje meezit, zou er aankomend weekend gemiddeld 15 centimeter ijs op het water kunnen liggen, zegt Nicolien Kroon van Buienradar. Dat is voor optimisten voor een Elfstedentocht dus aan de onderkant van wat we nodig hebben. Maar dan moet er echt overal op het parcours 15 centimeter liggen en dat zal vermoedelijk niet het geval zijn. Daar is vooralsnog geen sprake van, zegt de voorzitter van de schaatsbond KNSB. ""Alle meren liggen nog open. Er moet nog heel wat water door de zee voordat hier een hamerslag op gegeven wordt. Hoop doet leven, maar laat het eerst maar eens goed vriezen."" Ook als het ijs al dik genoeg is voor de Elfstedentocht, dan hebben we nog te maken met corona. Een meerderheid van de Tweede Kamer vindt dat de pandemie deze unieke mogelijkheid, mocht die zich dus voordoen, niet in de weg mag staan. Vanwege corona geldt op dit moment een verbod op evenementen, ook een","0"
"259","https://www.rtlnieuws.nl/nieuws/nederland/artikel/5212853/burgemeesters-verkiezingen-tweede-kamer-veiligheid-corona","Een aantal burgemeesters heeft grote twijfels over de aankomende Tweede Kamerverkiezingen. Ze vrezen dat de verkiezingsdag, 17 maart, zou kunnen fungeren als besmettingshaard van het coronavirus. Dat zeggen ze in NRC. Ook bestaat de vrees dat kiezers uit angst voor het coronavirus wegblijven. De vijf burgemeesters zeggen in de krant dat de verkiezingen moeten worden uitgesteld. We moeten heel simpel zeggen: we gaan dit nu niet doen"", zegt Luc Winants (CDA), burgemeester van Venray. De burgemeesters van Medemblik, Echt-Susteren, Zevenaar en Ede sluiten zich daarbij aan. ""Als het ministerie nu aan alle burgemeesters zou vragen of zij het een goed idee vinden de verkiezingen te laten doorgaan, denk ik dat je uitkomt op fiftyfifty"", zegt Frank Streng (Medemblik, VVD). Burgemeesters zijn verantwoordelijk voor de organisatie van de uitvoering van de verkiezingen. Die gaan er dit jaar door het coronavirus heel anders uitzien dan andere jaren, legt politiek verslaggever Fons Lambie uit.  Minister Kajsa Ollongren van Binnenlandse Zaken zei woensdag dat ""een kleine minderheid"" van gemeenten nog niet klaar is voor de Tweede Kamerverkiezingen. Dat betekent dat in die gemeenten nog niet genoeg stembureaus of stembureauleden zijn gevonden. Inrichting stembureaus Veel locaties zijn dit jaar vanwege de coronamaatregelen niet geschikt als stembureau. Zo moeten stembureaus zo ingericht kunnen worden dat kiezers en stembureauleden allemaal 1,5 meter afstand van elkaar kunnen houden. Al eerder gaven sommige gemeenten aan het lastig te vinden om de verkiezingen dit jaar binnen alle maatregelen te organiseren. Grofweg een kwart van de gemeenten heeft daarnaast nog niet genoeg stembureauleden gevonden, meldde de minister vorige week. Gemeenten die nog niet voldoende stembureaus of stembureauleden op het oog hebben, kunnen hulp krijgen van het ministerie, zei Ollongren eerder.","1"
"260","https://www.rtlnieuws.nl/nieuws/politiek/artikel/5212133/alleen-versoepelingen-basisscholen-en-winkels-verwacht-lockdown","Het kabinet zal later vandaag een paar versoepelingen bekendmaken. Zo kunnen de basisscholen en kinderopvang weer open en ook zal er een versoepeling voor winkels worden aangekondigd. Virologen reageren kritisch op die versoepelingen. Het overige pakket aan coronamaatregelen zal worden verlengd tot eind februari of begin maart. Vanavond om 19.00 uur geven premier Rutte en minister De Jonge van Volksgezondheid weer een persconferentie. Winkels zouden vanaf volgende week weer beperkt open kunnen, alleen om bestellingen af te halen. Dat melden bronnen aan onze politieke redactie. Een andere belangrijke versoepeling werd dit weekend al bekend: basisscholen en de kinderopvang gaan vanaf maandag 8 februari weer open. Lockdown verlengd Verder zal de huidige lockdown worden verlengd tot eind februari of begin maart. Dat bekent dus dat de horeca, maar ook bioscopen, musea en niet-essentiële winkels dicht blijven. Het kabinet verlengt de coronamaatregelen meestal met drie weken. Dat betekent dat de lockdown tot 2 maart geldt. Maar betrokkenen waarschuwen: het kabinet moet nog vergaderen over de exacte einddatum en de plannen worden waarschijnlijk voor die datum opnieuw bijgesteld. Avondklok Over de avondklok is volgens ingewijden nog geen besluit genomen. Waarschijnlijk wordt deze maatregel niet verlengd als de besmettingscijfers blijven dalen. Het besluit over de avondklok valt naar verwachting pas eind van de week. Als deze maatregel wél wordt verlengd zal het kabinet dat weer voorleggen aan de Tweede Kamer. Bij het invoeren was de Kamer zeer kritisch. Waarom toch versoepelen? Waarom het kabinet toch wat gaat versoepelen? ""Er spelen meerdere dingen"", zegt politiek commentator Fons Lambie. ""Zo dalen de besmettingen en dat geeft wat ruimte."" Lambie vervolgt: ""Men voelt ook dat de rek eruit is bij mensen. Ministers en burgemeesters maken zich daar grote zorgen over. Daarnaast komen de verkiezingen eraan. Niemand wil straks het verwijt krijgen dat er te lang iets is gesloten.","1"
"261","https://www.rtlnieuws.nl/nieuws/nederland/artikel/5211227/de-strijd-om-de-jonge-kiezer-begonnen-jongeren-hebben-gevoel-van","Er is een partij voor de dieren, ouderen en gelovigen. Maar een jongerenpartij kennen we niet. De tijd is er nu rijp voor, zegt Daniel van Duijn, lijsttrekker van De Jongerenpartij. ""De machteloosheid bij jongeren is groter dan ooit door corona."" Heeft de partij kans van slagen? Bridget Maasland, destijds oprichter van jongerenpartij Lijst 0, weet wat er allemaal bij komt kijken. Jongeren gaan van heel veel problemen last krijgen waar de huidige politici niets aan doen, zegt Daniel van Duijn. De kersverse lijsttrekker van De Jongeren Partij (DJP) somt een rijtje op: ""Denk aan woningnood. Moeite om een baan te krijgen. Groeiende eenzaamheid. En jongeren worden onevenredig hard geraakt door de coronamaatregelen. Daar gaan wij wat aan doen."" Stevige kuiten Aan enthousiasme ontbreekt het de 29-jarige Van Duijn niet. En ook niet aan goede kuiten. Acht dagen lang fietst de lijsttrekker door het land om de jongere kiezer te ontmoeten. ""Ik ga 800 kilometer fietsen om gesprekken te voeren. Van studenten tot relschoppers."" En natuurlijk gaat hij de jongeren ervan overtuigen dat ze naar de stembus moeten voor de Tweede Kamerverkiezingen. ""Het liefst een stem op mijn partij. Maar belangrijker is dat ze gaan stemmen."" De jongerenpartij richt zich op de generatie Y (de millennials) en Z (de generatie geboren tussen 1997 en 2012). ""In totaal 4,2 miljoen stemmen. Goed voor ruim 40 zetels."" Zwaar hebben De jacht is de moeite waard. Maar het is voor een nieuwe partij nooit makkelijk om kiezers voor zich te winnen. ""Al zijn jongeren wel iets sneller geneigd om op een nieuwe partij te stemmen dan oudere kiezers"", zegt politicoloog en psycholoog Roderik Rekker van de Universiteit van Amsterdam. ""Het is een jongerenpartij alleen nog nooit gelukt om in de Tweede Kamer te komen."" Dat er dit jaar twee jongerenpartijen willen meedoen - ook de partij JONG is gelanceerd - is volgens Rekker dan ook bijzonder.","1"
"262","https://www.rtlnieuws.nl/nieuws/politiek/artikel/5211761/basisscholen-en-kinderopvang-over-een-week-weer-open","De kinderopvang en basisscholen gaan spoedig weer open. Dat wil het kabinet en het Outbreak Management Team (OMT), dat het kabinet adviseert, heeft daar geen bezwaar tegen. Dat melden bronnen aan de politieke redactie van RTL Nieuws. Het definitieve besluit valt tijdens overleg in het Catshuis met de betrokken bewindspersonen en Jaap van Dissel namens het OMT. De NOS heeft het OMT-advies in handen. Daarin staat dat een onbekend aantal OMT-leden tegen openstelling van de scholen is. Versoepeling brengt 'een reëel risico' met zich mee voor het aantal ziekenhuis en ic-opnames, citeert de NOS uit het advies. Daarin staat verder dat er ruimte gewenst is voor 'perspectief en enige versoepeling'. Maandag 8 februari ligt het meest voor de hand als datum van de heropening. Minister Wopke Hoekstra (Financiën) had die dag vrijdag genoemd na afloop van de ministerraad. Avondklok Dinsdag is er weer een persconferentie van premier Mark Rutte en coronaminister Hugo de Jonge. Het zal dan ook gaan over de avondklok. Volgens Rutte ligt die maatregel bovenop de stapel om zo snel mogelijk te schrappen. De vraag is of dat ook daadwerkelijk gebeurt, maar een eventuele verlenging van de avondklok ligt politiek gevoelig. Een aantal bewindspersonen wil verder verlengen, een aantal anderen weer niet.","1"
"263","https://www.rtlnieuws.nl/nieuws/politiek/artikel/5210752/kritiek-op-tweets-forum-en-pvv-stemmingmakerij","De rellen van afgelopen weekend leiden tot hevige discussies tussen politieke partijen. Volgens GroenLinks en ChristenUnie zijn de rellen een direct gevolg van uitlatingen van PVV en Forum, die op Twitter het coronabeleid en de avondklok bekritiseren. Geert Wilders en Thierry Baudet vinden dit onzin en benadrukken dat ze niets met het geweld te maken willen hebben. Terwijl de relschoppers in verschillende steden agenten te lijf gingen, voerden politici op Twitter afgelopen weekend stevige discussies. Twitterberichten van de PVV en Forum krijgen felle kritiek. 'Snoeihard aanpakken' Zo schreef PVV'er Hendrik Wakker, fractievoorzitter in Urk, in een tweet er alles aan te doen om ervoor te zorgen dat de avondklok op Urk niet zou worden gehandhaafd. Toen de GGD-teststraat zaterdag afbrandde, nam hij daar weer afstand van. Gisteren twitterde Wakker dat de PVV 'altijd tegen het gebruik van geweld is'. En ook Wilders nam vanmorgen afstand van de relschoppers. ""Tuig dat geweld gebruikt, zelfs tegen ziekenhuizen en teststraten, moet snoeihard worden aangepakt. “Verzet' Forum Ook Forum voor Democratie krijgt felle kritiek om de tweets. De partij sprak dit weekeinde eerst van 'VVD-huisarrest', via Twitter. En later twitterde de partij: 'Dit is de tweede avond dat Rutte Nederland opsluit. Forum blijft zich verzetten.' Vooral het woord 'verzet' wekte woede. Vooral om kort daarna de rellen begonnen en relschoppers een ravage achterlieten. 'Ophitsende berichten', noemt GroenLinks-leider Jesse Klaver de tweets. Politieke partijen moeten stoppen met verdachtmakingen, vindt hij. ""Per direct."" Bestorming Capitool Klaver trekt een vergelijking met de bestorming van het Capitool in de VS.  Volgens velen was die gebeurtenis ook een gevolg van de ophitsende woorden van president Donald Trump. Het voortdurend voeden van het wantrouwen noemt Klaver 'stemmingmakerij'. ""En juist in deze tijd mag Nederland van de politiek verwachten dat we, ondanks alle politieke meningsverschillen, gezamenlijk staan om ons door deze coronatijd heen te helpen.""

","1"
"264","https://www.rtlnieuws.nl/nieuws/nederland/artikel/5209966/avondklok-debat-rob-jetten-d66-geert-wilders-pvv-voor-tegen-tweede","Coalitiepartij D66 ziet een avondklok vanaf 20.30 uur 'sowieso' niet zitten. Fractieleider Rob Jetten zei vandaag tijdens het avondklokdebat, dat hij nog niet overtuigd is van de noodzaak van de maatregel. D66 lijkt aan te willen sturen op een avondklok vanaf 22.00 uur. Het kabinet zoekt voldoende partijen voor zo'n maatregel van 20.30 uur tot 04.30 uur, maar heeft nog niet genoeg steun. En met GroenLinks en de SP die zich achter D66 lijken te scharen, lijkt er zich een meerderheid af te tekenen voor een avondklok, maar dan wel eentje die dus later begint. D66 was tot vorige week nog tegen een avondklok, maar lijkt ondanks de twijfels over het tijdstip toch bij te draaien. En dat steekt PVV-leider Geert Wilders. Zijn motie tegen een avondklok kon in november nog op steun van D66 kon rekenen. Wilders wil daarom van Jetten weten wat er de afgelopen week is veranderd. 'Serieus meewegen' Jetten wijst naar het nieuwste advies van het Outbreak Management Team en zegt dat hij nu 'ongeruster' is vanwege de nieuwe Britse coronavariant, die besmettelijker is. Hij wil de waarschuwingen hierover van deskundigen 'serieus meewegen'. Jetten wil van het kabinet vooral weten wat de impact is van de voorgestelde avondklok op het sociale welzijn van mensen en hoe die te handhaven is door de politie.Ook GroenLinks en de SP lijken te kunnen leven met een avondklok, als die later dan 20.30 uur ingaat.","1"
"265","https://www.rtlnieuws.nl/nieuws/nederland/artikel/5209237/kamp-moria-akkoord-opname-alleenstaande-kinderen","Het kabinet beloofde vorig jaar honderd vluchtelingen uit kamp Moria op te vangen, nadat daar een enorme brand uitbrak. Daar blijkt weinig van terechtgekomen. Er is zelfs nog geen enkel alleenstaand kind naar Nederland gekomen. Dat schrijft NRC na gesprekken met voogdijinstelling Nidos. Het blijkt lastig om kinderen te vinden die jonger zijn dan veertien jaar en daarnaast kans maken op een verblijfsvergunning in Nederland. Dat zijn de voorwaarden van het Moria-akkoord. Reisbeperkingen Een woordvoerder van het ministerie van Justitie vertelt in de krant dat er daarnaast nog andere problemen zijn. Zo is het ministerie 'helaas afhankelijk van de ontwikkelingen rond Covid-19 en beperkingen die in Nederland én in Griekenland gelden'. Er was destijds al veel kritiek op het zogenoemde Moria-akkoord. Coalitiepartijen VVD, CDA, D66 en ChristenUnie besloten om honderd mensen uit het afgebrande kamp naar Nederland halen, maar die honderd vluchtelingen zouden afgaan van de 500 vluchtelingen die jaarlijks naar ons land worden gehaald. Linkse partijen noemden dat 'handjeklap met slachtoffers' en een actiegroep besloot de vluchtelingen dan maar zelf te gaan halen. Demissionair staatssecretaris Ankie Broekers-Knol wilde echter niets van dat plan weten. Kwetsbare vluchtelingen Wel zijn er inmiddels 49 kwetsbare vluchtelingen in Nederland gearriveerd, maar een deel van hen verbleef nooit in kamp Moria. Er is nog geen enkel minderjarig asielkind opgevangen, terwijl Nederland beloofde er vijftig op te vangen. Mogelijk arriveert er deze week één Syrisch jongetje in Nederland, vertelt een betrokkene aan het NRC. Een woordvoerder van Vluchtelingenwerk Nederland zegt tegen de krant dat het Moria-akkoord 'geen verlichting voor de noodsituatie' is gebleken. ""Terwijl de kampen op de Griekse eilanden zo snel mogelijk moeten worden ontruimd zien we met verbazing hoe in Nederland ijverig een politiek probleem boekhoudkundig wordt opgelost.""","1"
"266","https://www.rtlnieuws.nl/nieuws/politiek/artikel/5208856/wiebes-stopt-er-helemaal-mee-vanwege-toeslagenaffaire-ook-niet","Minister Eric Wiebes stapt op na het aftreden van het kabinet en gaat ook niet demissionair verder als bewindspersoon. Hij doet dat naar aanleiding van de toeslagenaffaire, waar hij toentertijd als staatssecretaris van Financiën ook verantwoordelijkheid voor droeg. ""Ik worstel hier al geruime tijd mee, ik kan het moeilijk van mezelf afzetten. Het is in me gaan zitten"", zei Wiebes in een toelichting. Na de persconferentie die premier Rutte gaf om de val van het kabinet toe te lichten, gaf Wiebes een verklaring. ""Ik voel me niet schuldig, maar heel zwaar medeverantwoordelijk"", zei Wiebes daar. ""Aftreden voorkomt dat we bezig blijven met politiek gedoe."" Wiebes wees er op dat het kabinet nu snel aan de slag kon met de afhandeling van de compensatie van de getroffen gezinnen, 'met het belang van de ouders en de kinderen voorop'. Dat zei hij ook tijdens een persconferentie: De taken van Wiebes worden de komende periode overgenomen door de minister van Infrastructuur en Waterstaat Cora van Nieuwenhuizen. Persoonlijk verantwoordelijk Het kabinet maakte zojuist bekend in zijn geheel af te treden vanwege de toeslagenaffaire. In de kwestie, die zich al jaren voortsleept, werden duizenden ouders financieel zwaar gedupeerd omdat ze door de Belastingdienst onterecht werden beschuldigd van fraude met kinderopvangtoeslag. Het kabinet treedt af om aan te geven dat de misstanden serieus worden genomen. Wiebes voelt zich persoonlijk ook verantwoordelijk en besluit daarom helemaal terug te treden. De rest van het kabinet gaat door tot er na de verkiezingen een nieuw kabinet zit. Gezamenlijk optrekken Dat het kabinet vandaag zou vallen, stond vanmorgen al vast. Haagse ingewijden vertellen de politieke redactie van RTL Nieuws dat de coalitiepartijen CDA, D66 en Christen Unie de afgelopen dagen verschillende keren gezamenlijk hebben vergaderd over de kabinetscrisis. Daar hebben ze besloten vandaag gezamenlijk op te trekken in de ministerraad.","0"
"267","https://www.rtlnieuws.nl/nieuws/nederland/artikel/5208069/kabinet-werkt-aan-avondklok-grote-weerstand-bij-burgemeesters-en","Het kabinet werkt aan de invoering van een avondklok begin volgende week, maar er is grote weerstand bij burgemeesters en regeringsfracties. Dat melden bronnen aan de politieke redactie van RTL Nieuws. Door de weerstand is het onzeker of het kabinet vanavond de invoering ook daadwerkelijk gaat aankondigen. In de conceptplannen overweegt het kabinet de invoering van een avondklok begin volgende week. Volgens het RIVM is de Britse variant van het coronavirus veel besmettelijker. In deze video wordt uitgelegd hoe deze nieuwe variant van het virus in elkaar steekt: Bij een avondklok mag na een bepaald tijdstip niemand meer de straat op, behalve mensen met een noodzakelijke reden. Volgens de experts zou een avondklok voorkomen dat mensen 's avonds bij elkaar op visite gaan en dat voorkomt nieuwe besmettingen. De laatste optie Volgens een betrokkene is de 'avondklok nu een optie, omdat andere opties op zijn'. De mogelijke invoering is zondag in het Catshuisoverleg besproken. Een aantal aanwezige ministers neigde naar invoering, maar van andere betrokkenen was er weerstand. Het invoeren van een avondklok is een van de meest vergaande coronamaatregelen. In verschillende Europese landen is een avondklok al ingevoerd, maar in Nederland heeft het kabinet telkens voor andere maatregelen gekozen. Tijdens het Veiligheidsberaad gisteravond bleek dat veel burgemeesters de invoering niet zien zitten. Volgens bronnen was er veel protest. Men vreest de nekslag voor de samenleving. ""Dit kun je niet vragen van mensen"", aldus een betrokkene. Vandaag vergadert het kabinet over de coronamaatregelen. De voorzitter van het Veiligheidsberaad, Hubert Bruls, schuift ook aan bij het ministeriële overleg. Bruls moet de weerstand bij de burgemeesters op tafel leggen. Regeringspartijen ook kritisch Ook bij regeringspartijen klinkt twijfel en kritiek. ""Een optie? Dan is een oorlog zeker ook een optie"", zo hoonde een goed ingevoerde bron afgelopen weekend.","1"
"268","https://www.rtlnieuws.nl/nieuws/politiek/artikel/5207631/verkiezingen-tweede-kamer-pvv-discriminatie-geert-wilders-grondwet","Verkiezingsprogramma PVV: 'Onacceptabel voor andere partijen' De PVV van Geert Wilders heeft in het partijprogramma voor de Tweede Kamerverkiezingen in maart een ministerie van Immigratie, Remigratie en De-islamisering opgenomen. Daarnaast blijft het verlaten van de Europese Unie een kernpunt voor de partij. ""Maar dat brengt deelname aan de coalitie echt niet dichterbij. Integendeel."" De PVV van Geert Wilders heeft in het partijprogramma voor de Tweede Kamerverkiezingen in maart een ministerie van Immigratie, Remigratie en De-islamisering opgenomen. Daarnaast blijft het verlaten van de Europese Unie een kernpunt voor de partij. ""Maar dat brengt deelname aan de coalitie echt niet dichterbij. Integendeel."" De PVV zegt mee te willen regeren en is op dit moment een van de grootste partijen van het land. Het verkiezingsprogramma richt zich vooral op maatregelen 'om onze cultuur, onze manier van leven en onze kernwaarden veilig te stellen', zo valt te lezen. Hijsen Nederlandse vlag Daar willen ze zelfs de grondwet voor wijzigen. Een ministerie voor de-islamisering is bijvoorbeeld in strijd met artikel 1 van de Nederlandse grondwet, waar in staat dat discriminatie wegens godsdienst niet is toegestaan. In het programma pleit de partij daarnaast opnieuw voor een asielstop en het opsluiten en uitzetten van mensen zonder verblijfsstatus. Ook wil de partij van Wilders op scholen dagelijks de Nederlandse vlag worden gehesen. De PVV valt mensen met een migratieachtergrond, en dan met name uit Marokko, frontaal aan. ""Allochtone straatterroristen, vaak Marokkanen, terroriseren Nederlanders overal"", schrijft de partij. Minimumloon omhoog Ook moet Nederland uit de Europese Unie stappen en weer over zijn eigen grenzen gaan. En die grenzen moeten goed bewaakt worden. Ook financieel heeft het PVV-programma weinig verrassingen: de partij wil flink wat geld uittrekken voor zaken die mensen in hun portemonnee raken. De btw op boodschappen moet bijvoorbeeld omlaag, net als de huurprijzen en de energierekening.","1"
"269","https://www.rtlnieuws.nl/nieuws/nederland/artikel/5207484/cda-top-tarief-belastingen-inkomens","Mensen met een hoog inkomen moeten meer belasting gaan betalen. Dat bepleit het CDA. De partij wil tijdelijk een extra toptarief in de belastingen invoeren. Dit blijkt uit de amendementen die zijn voorgesteld op het verkiezingsprogramma. Het nieuwe toptarief wordt voorgesteld door het CDA-bestuur. Ook lijsttrekker Wopke Hoekstra zou, volgens ingewijden, dit voorstel steunen. Sterkste schouders ""Van de sterkste schouders vragen we na deze coronacrisis ook meer. We komen met een extra tijdelijk toptarief voor de inkomstenbelasting voor de hoogste inkomens"", luidt het voorstel van het CDA-bestuur. Volgens een betrokkene is het plan bedoeld 'om bij het uit de coronacrisis klimmen lager betaalden wat extra te helpen, hun lasten te verlichten en dat moet betaald worden door zij die het kunnen dragen'. Meer dan vier keer modaal Dit weekeinde stellen de CDA-leden het verkiezingsprogramma vast voor de verkiezingen op 17 maart. Dat gebeurt vandaag en morgen tijdens een digitaal congres. Hoe hoog het nieuwe tarief moet worden, staat niet in de stukken. Net zo min als vanaf welk salaris het tarief zal worden geheven en hoe lang het tijdelijke tarief geldt. Volgens bronnen in de partij gaat het toptarief gelden voor inkomens vanaf 4 tot 5 keer modaal. De precieze hoogte van het toptarief wil het CDA volgens bronnen bepalen als het programma wordt doorgerekend door het Centraal Planbureau. Dan kan ook worden bezien wat de effecten van deze extra belasting voor hogere inkomens is.","0"
"270","https://www.rtlnieuws.nl/nieuws/nederland/artikel/5206894/coronadebat-de-jonge-premier-rutte-hard-aangepakt-tweede-kamer","Minister Hugo de Jonge en premier Mark Rutte hadden het vandaag zwaar te verduren. De Tweede Kamer had geen goed woord over het vaccinatieplan in Nederland: het was te weinig en te laat. Een motie van wantrouwen tegen De Jonge kreeg uiteindelijk steun van vier fracties. De Kamer kwam eerder terug van de kerstvakantie om over het coronabeleid van het kabinet te debatteren. De kritiek was vooral gericht op de 'zwabberende' vaccinatiestrategie. De vaccins liggen bijvoorbeeld al een lange tijd ongebruikt in grote vrieskisten en Nederland begint als laatste land van Europa met prikken. Motie van wantrouwen De PVV heeft zelfs een motie van wantrouwen ingediend. ""U bent niet de juiste man op de juiste plek. Laat het een ander doen. Iemand die het wel kan"", zei PVV-leider Geert Wilders vanmiddag tijdens het debat. Hij zei het vertrouwen in De Jonge op te zeggen. De motie van wantrouwen kreeg geen meerderheid. ""Je ziet dat een ruime meerderheid zegt: nu, midden in een pandemie een nieuwe minister aanstellen, dat gaat de vertraging en de problemen niet oplossen"", zegt politiek verslaggever Fons Lambie. Rutte somber over einde lockdown: 'We zijn er echt nog niet' Volgens Lambie is de kritiek veel scherper dan in het voorjaar. ""Toen zag je nog wel begrip voor crisisbestrijders. Nu is er ook kritiek richting premier Rutte."" Hem wordt vooral verweten dat hij niet altijd zichtbaar was. ""Je merkt dat er over twee maanden verkiezingen aankomen, dus werd vandaag flink tijd uitgetrokken om Rutte te grillen. Overigens valt niet alle kritiek in de categorie 'verkiezingsretoriek'. Een flink deel van de Kamer houdt ook na het debat twijfel en ongerustheid: blijft Nederland met het vaccin achter de feiten aanlopen? De vrees is dat Nederland het slechtste jongetjes van de Europese klas blijft.""  ","1"
"271","https://www.rtlnieuws.nl/nieuws/nederland/artikel/5205269/ank-bijleveld-voorbeeldfunctie-kritiek-kerkbezoek-corona","Minister Ank Bijleveld (CDA) heeft gisteravond een fysieke kerkdienst bezocht in haar woonplaats Goor. Critici zitten vol onbegrip. ""Als minister heeft ze een voorbeeldfunctie"", zegt defensievakbond AFMP tegen RTV Oost. Minister Grapperhaus noemde een fysieke kerkdienst een paar dagen geleden nog 'niet uit te leggen.' Mensen die fysiek een kerkdienst bezoeken, moeten verantwoording afleggen, zei minister Grapperhaus tegen het Nederlands Dagblad. ""Ga het maar uitleggen aan zieken en mensen in de zorg. Het is jóúw verantwoordelijkheid – en laat ik het maar gewoon zeggen: ook tegenover God.""De overheid roept dan ook op kerkdiensten zoveel mogelijk online te vieren. Rooms-Katholieke kerken schrapten alle vieringen op kerstavond om verspreiding van het coronavirus te voorkomen, maar de protestantse Hofkerk in Goor waar minister Bijleveld kerkt, was gisteravond wel geopend. Eenzame mensen De diensten zijn bedoeld voor mensen die eenzaam zijn of die geen internet hebben, schrijft de kerk op haar website. Toch zat defensieminister Ank Bijleveld in de kerk, hoewel ze niet echt voldoet aan het stereotype eenzame oudere, zo zei ze tegen een verslaggever. ""Ze was daar als privépersoon"", laat haar woordvoerder weten aan RTV Oost. ""Er waren in totaal maar zestien personen bij de bijeenkomst aanwezig en omdat haar man veel doet voor de kerk, is ze daarnaartoe gegaan."" Kritiek Defensievakbond  AFMP is kritisch op het bezoek van de CDA-minister: ""Ik ben van mening dat iedereen zoveel mogelijk de regels moet volgen en een minister ook een voorbeeldfunctie heeft"", zegt voorzitter Anne-Marie Snels. Ook vanuit de politiek en op sociale media klinkt kritiek. ""Ik vind het typisch CDA"", zegt het Overijsselse Kamerlid Roy van Aalst van de PVV tegen RTV Oost. ""Iets met een bruiloft"", zegt hij, verwijzend naar CDA-minister Ferd Grapperhaus, die onder vuur kwam te liggen omdat hij zich op zijn eigen bruiloft niet aan de coronaregels hield. ","1"
"272","https://www.rtlnieuws.nl/nieuws/nederland/artikel/5202957/corona-jaarwisseling-avondklok-maatrtegelen","Het kabinet denkt aan een avondklok met oud en nieuw, een wens die is neergelegd door verschillende burgemeesters. Het is een van de maatregelen die vandaag zal worden besproken in een extra crisisoverleg en ministerraad, melden bronnen aan de politieke redactie van RTL Nieuws. Andere maatregelen waar het kabinet nu aan denkt zijn toch een langere kerstvakantie voor middelbare scholen en sluiting van niet-essentiële winkels. Dit zijn de maatregelen waar vandaag over gesproken wordt. Het is nog niet besloten. Dat niet-essentiële winkels en 'doorstroomlocaties', zoals musea en dierentuinen, dicht moeten lijkt zeer waarschijnlijk. Ook ligt op tafel het weer sluiten van contactberoepen. Het kabinet werkt aan een zwaar pakket van maatregelen. In het meest zware scenario gaat Nederland tot zeker begin januari bijna helemaal op slot. Nepbericht In Whatsapp-groepen gaat een nepbericht rond met wat alle maatregelen zouden zijn. Het ministerie van Justitie en Veiligheid benadrukt dat die lijst onjuist is. Wat er besloten wordt, zal waarschijnlijk vanavond al bekendgemaakt worden in een extra persconferentie. ""Dat geeft wel echt de urgentie van het probleem aan"", zegt politiek verslaggever Frits Wester. ""Je wil niet dat er enkele dagen overheen gaan als je besloten hebt dat winkels dichtmoeten, want dan krijg je een stormloop op de winkels."" Vuurwerkverbod beter te handhaven Het kabinet zou vooral denken aan een avondklok omdat er dan beter kan worden gehandhaafd op het vuurwerkverbod. Sinds ongeveer een week stijgt het aantal mensen dat een positieve coronatest heeft gedaan, weer enorm. Gisteren waren het er bijna 10.000. Nederland kan niet achterblijven Sluiting van niet-essentiële winkels ligt vooral op tafel, omdat Duitsland daartoe heeft besloten. Hubert Bruls, voorzitter van het landelijk veiligheidsberaad stelde gisteren al dat Nederland eigenlijk niet achter kan blijven, omdat Duitsers anders massaal naar de Nederlandse grensstreek komen om hun kerstinkopen te doen.","0"
"273","https://www.rtlnieuws.nl/nieuws/politiek/artikel/5201948/oppositie-wil-dat-kabinet-notitie-over-openhouden-horeca-openbaar","Partijen in de Tweede Kamer willen dat het kabinet de notitie openbaar maakt van het ministerie van Economische Zaken waarin staat dat het sluiten van de horeca misschien wel slechter uitpakt voor de besmettingen dan openhouden. ""Zijn we al die tijd voor de gek gehouden door het kabinet?"", vraagt PVV-leider Geert Wilders. In een analyse van de coronacijfers van het RIVM die is gemaakt door het ministerie van Economische Zaken en Klimaat (EZK) en die door de politieke redactie van RTL Nieuws is ingezien, staat dat het openen van restaurants het aantal besmettingen met corona eerder zal laten dalen dan stijgen. De uitgelekte notitie komt op een ongelukkig moment voor het kabinet. Deze week demonstreerden horecaondernemers in Den Haag voor meer financiële steun van de overheid, omdat zij door de voortdurende coronamaatregelen veel omzet mislopen. Kei- en keihard geraakt PVV-leider Wilders krijgt steun voor zijn verzoek om openbaarheid van de notitie van coalitiepartij D66 en de linkse oppositiepartijen GroenLinks, SP en PvdA Ook GroenLinks-leider Jesse Klaver wil opheldering. ""De horeca wordt kei- en keihard geraakt. Nu blijkt uit een gelekte notitie dat het sluiten van de horeca misschien wel slechter uitpakt voor de besmettingen dan openhouden. Ik wil dat deze notitie onmiddellijk met de Kamer wordt gedeeld."" Zoveelste notitie Ook de SP is niet te spreken over de gang van zaken. ""Dit is geen manier van werken,"" twittert SP-leider Lilian Marijnissen. ""Weer de zoveelste notitie met informatie die de Kamer niet krijgt."" In de analyse in de notitie staat dat op 14 oktober meerdere maatregelen zijn genomen. Op 13 november blijkt de r-waarde desondanks te zijn gestegen. Daaruit concluderen de bewindslieden dat 'met een dichte horeca het r-getal weer wat oploopt, wat suggereert dat de invloed van de horeca op het r-getal zeer klein is en dat de daling en stijging sinds 14 oktober anders verklaard moet worden'.","1"
"274","https://www.rtlnieuws.nl/economie/life/artikel/5200152/pvda-prins-bernhard-pandjesprins-belasting-verhuur-box-1-3","Prins Bernhard vindt het helemaal niet leuk dat de Partij van de Arbeid zijn naam heeft uitgekozen om een nieuw belastingplan naar te vernoemen. De PvdA wil met een ‘Prins Bernhard-belasting’ huisbazen verplichten meer belasting te betalen. Dat schrijven de sociaal-democraten in hun verkiezingsprogramma. Prins Bernhard, een zoon van prinses Margriet en Pieter van Vollenhoven, haalt geregeld het nieuws met zijn ondernemingen. Zo is hij mede-eigenaar van het racecircuit van Zandvoort en het Mediapark. 'Pandjesprins' Maar ook van een behoorlijke hoeveelheid woningen in Amsterdam. Met zijn aanzienlijke vastgoedportefeuille groeide hij uit tot het gezicht van de huisbazen. Het bezorgde hem de titel ‘pandjesprins’. En nu draagt een belastingplan van de PvdA zijn naam, en dat is tegen zijn zin, meldt de Telegraaf. De partij van Lodewijk Asscher heeft in elk geval reuring veroorzaakt, maar wat gaan pandjesbazen concreet merken van zo’n belasting? De prins is namelijk niet de enige die deze zou moet betalen.  Verhuren: lucratieve business Voor je kunt beginnen met het verhuren van huizen heb je een flinke zak geld nodig om te investeren in vastgoed, maar als dat geregeld is, is de verhuur een aantrekkelijke business. De huurinkomsten zijn in veel gevallen namelijk onbelast. Dat betekent dat je geen belasting hoeft te betalen over het geld dat je huurders maandelijks naar je overmaken. De PvdA wil dat veranderen. In haar verkiezingsprogramma stelt de partij voor om huisbazen met vijf verhuurpanden of meer altijd belasting te laten betalen over hun huurinkomsten. Dat heeft behoorlijke financiële consequenties voor verhuurders bij wie dat nu nog niet het geval is. ","1"
"275","https://www.rtlnieuws.nl/nieuws/politiek/artikel/5199376/hoofdrolspelers-rel-forum-voor-democratie","De bom binnen Forum voor Democratie is gebarsten. Thierry Baudet lijkt er (bijna) helemaal alleen voor te staan in zijn strijd met het partijbestuur. Dit zijn de hoofdrolspelers in de rel die ontstond na berichtgeving over antisemitische, homofobe en nazistische chatberichten. Baudet kwam afgelopen weekend in conflict met andere prominente FvD'ers. Hij zou onvoldoende stelling hebben genomen tegen het gedrag van jeugdleden na melding van antisemitische en racistische appgroepen. Het merendeel van de partijtop wilde een harde sanering van jongerenbeweging JFVD, Baudet wilde een onderzoek afwachten.Van de eerste zeven kandidaat-Kamerleden hebben enkel Olaf Ephraïm en Freek Jansen zich niet afgekeerd van Baudet. Dit zijn de betrokkenen (kandidaat-)Kamerleden. De tot voor kort nummer 2 op de kieslijst voor de Tweede Kamerverkiezingen in maart. De 76-jarige advocaat Hiddema kondigde dinsdag vrij onverwacht zijn afscheid aan. In een brief aan de Kamer had Hiddema zich 'politiek arbeidsongeschikt' verklaard. Hiddema had zich achter het ultimatum geschaard waarin werd geëist om het ontbinden van jongerenbeweging JFVD en het schrappen van jongerenvoorzitter Freek Jansen van de kieslijst. Zoals inmiddels welbekend gaf Baudet geen gehoor aan die oproep. Hiddema zat sinds maart 2017 in de Tweede Kamer. In een brandbrief aan het partijbestuur, in handen van RTL Nieuws, luidde FvD-senator Nicki Pouw-Verweij de noodklok over uitlatingen van Baudet. Tijdens een bijeenkomst met partijprominenten zou Baudet lacherig hebben gedaan over antisemitische en homofobe uitingen door leden van de jongerenbeweging. Daar zou hij ook blijk hebben gegeven van steun aan complottheorieën. Baudet zelf zegt 'een totaal andere herinnering' aan de avond te hebben, maar de inhoud van de brief wordt onderschreven door onder anderen Joost Eerdmans en Eva Vlaardingerbroek, de nummers 4 en 5.","1"
"276","https://www.rtlnieuws.nl/nieuws/politiek/artikel/5195017/kamer-en-kabinet-eensgezind-afschuw-na-onderduiken-leraar","In politiek Den Haag wordt eensgezind met afschuw gereageerd op het nieuws dat een Rotterdamse leraar is ondergedoken vanwege een cartoon die hij in de klas had hangen. Op de tekening is een onthoofd persoon te zien, met op zijn T-shirt de tekst 'Charlie Hebdo', die zijn tong uitsteekt. Tegenover hem staat een islamitische extremist met een zwaard. Een aantal leerlingen van de school zag er de profeet Mohammed in en eisten dat de tekening zou worden verwijderd, omdat het 'godslastering' zou zijn. Een foto van de tekening in het schoollokaal verscheen op internet, waarna bedreigingen aan het adres van de leraar snel volgden. Vierkant achter leraar Onderwijsminister Arie Slob (Basisonderwijs) vindt het 'verschrikkelijk dat een docent moet onderduiken na les over vrijheid van meningsuiting"", schrijft hij op Twitter. ""We staan vierkant achter deze leraar."" Gisteren schreef hij samen met minister Ingrid van Engelshoven een brief aan de Tweede Kamer, waarin ze zich uitspraken tegen bedreiging op scholen. Ze noemden de aanslag op de Franse leraar Samuel Paty, die werd vermoord door een islamitische extremist na het tonen van een spotprent van de profeet Mohammed, een 'wake-upcall'. Ze riepen leraren op altijd aangifte te doen bij bedreiging. Niet laten intimideren PvdA-voorman Lodewijk Asscher noemt het 'verschrikkelijk en onacceptabel'. ""Vrijheid is ononderhandelbaar. Hitsers moeten worden aangepakt. Voor islamistische extremisten die jongeren indoctrineren met haat is geen plaats."" PVV-leider Geert Wilders roept mensen op het voorbeeld van de docent te volgen. ""Steun de ondergedoken leraar! Plaats een Mohammed-cartoon! We laten ons niet intimideren!"", zegt hij op Twitter. Kamerlid Rudmer Heerma van de VVD vindt het 'onacceptabel' dat de docent ondergedoken zit 'en de betreffende leerlingen gewoon naar school kunnen gaan'.","1"
"277","https://www.rtlnieuws.nl/nieuws/politiek/artikel/5194500/wachtende-toeslagenouders-krijgen-voor-feestdagen-750-euro","Bijna 9000 ouders die zich voor 1 november bij de Belastingdienst hebben gemeld omdat ze vermoeden slachtoffer te zijn in de toeslagenaffaire, krijgen voor de feestdagen eenmalig 750 euro. De vergoeding komt er op aandringen van de Tweede Kamer, die vindt dat ouders niet nog een keer een schrale kerst kunnen hebben De afhandeling van de toeslagenaffaire gaat veel langzamer dan verwacht. Dit jaar krijgen slechts enkele honderden ouders compensatie, wat tot grote irritatie bij de Tweede Kamer leidt. De partijen drongen daarom aan op een extraatje voor gedupeerden, zodat ze niet nog een keer een schrale kerst zouden hebben. Wachtgeld Het streven is dat mensen het geld vóór de kerst op hun rekening hebben. ""Je kunt het zien als wachtgeld"", zegt politiek verslaggever Roel Schreinemachers. ""Omdat het keer op keer langer duurt dan beloofd voordat gedupeerden compensatie krijgen. Het zal overigens nog een hele klus worden om te zorgen dat alle ouders hun geld krijgen. Van lang niet iedereen heeft de Belastingdienst alle gegevens."" Gift Het kerstgeld is een gift. De 750 euro zal dus niet worden verrekend met eventuele compensatie die ouders nog krijgen. Als blijkt dat iemand daar toch geen recht op heeft, zal de 750 euro niet worden teruggevorderd. De SP was één van de partijen die erop had aangedrongen. Renske Leijten (SP) zegt in een reactie: ""De ouders van de toeslagenaffaire krijgen voor de kerstdagen 750 euro. Daarmee is een schrale decembermaand afgewend. Dit is mooi, daarom stelden wij het voor. Maar het is enorm triest dat het nog nodig is. Dit is maar een kleine tegemoetkoming voor het lange wachten op compensatie.""","1"
"278","https://www.rtlnieuws.nl/nieuws/nederland/artikel/5181919/groenlinks-tegen-corona-spoedwet-jesse-klaver-hugo-de-jonge","Het kabinet hoeft voor de invoering van de coronawet niet te rekenen op steun van GroenLinks. Dat zegt GroenLinks-leider Jesse Klaver. Volgens hem zorgt de wet dat het kabinet de Tweede Kamer buiten spel kan zetten. Dat zegt Klaver in een interview met Nu.nl. Het is voor het eerst dat GroenLinks zich uitspreekt over de Tijdelijke wet maatregelen Covid-19, beter bekend als de coronawet. Daarin worden coronaregels vastgelegd die nu nog in lokale noodverordeningen staan. Deze wet maakt het voor het kabinet mogelijk om per decreet te regeren"", zegt Klaver. Hij zegt dat de Tweede Kamer dat niet mag laten gebeuren. ""De minister kan zonder goedkeuring van het parlement grondrechten inperken. GroenLinks spreekt zich nu uit tegen de wet, maar de partij is niet de enige die kritisch is. ""Het gaat steeds moeilijker worden voor de coalitie om de coronawet in deze vorm door de Tweede Kamer te loodsen"", zegt politiek verslaggever Floor Bremer. ""De hele oppositie is kritisch en GroenLinks zegt de wet dus nu al niet meer te steunen. Klaver zegt dat de coronawet zorgt dat volksvertegenwoordigers buiten spel worden gezet, terwijl juist het tegenovergestelde zou moeten gebeuren. ""Ik denk dat hoe langer de coronacrisis duurt, hoe meer de volksvertegenwoordiging moet worden meegenomen in de maatregelen die het kabinet wil nemen, in plaats van dat premier Mark Rutte en minister Hugo de Jonge die via een persconferentie bekendmaken. ""Nog eens naar de wet kijken De wet moet niet alleen door de Tweede Kamer, maar ook nog door de Eerste Kamer. En daar heeft de coalitie geen meerderheid, zegt Bremer. Het is volgens haar 'niet onwaarschijnlijk' dat minister Hugo de Jonge nog eens goed naar de wet zal kijken en waar nodig aanpassingen zal doen.","1"
"279","https://www.rtlnieuws.nl/nieuws/politiek/artikel/5181200/minister-grapperhaus-mag-blijven-als-minister-maar-zwaar-beschadigd","Hij moest diep door het stof en was meerdere keren zwaar geëmotioneerd, maar Ferd Grapperhaus mag verder als minister van Justitie. De deuk die de minister heeft opgelopen is groot. ""Deze minister kan ons niet meer geloofwaardig en met overtuiging toespreken. Hij is vleuggellam"", zegt politiek commentator Frits Wester. Grapperhaus kwam onder vuur te liggen nadat er foto's waren opgedoken van zijn eigen huwelijksfeest, waarin de minister de coronaregels aan zijn laars lapte. Gisteren ging de minister, die verantwoordelijk is voor de handhaving van de coronaregels, meerdere malen door het stof in de Tweede Kamer. ""Tijdens mijn bruiloft is het misgegaan. Ik heb daarover mijn spijt betuigd en dat doe ik vandaag opnieuw"", sprak hij zwaar geëmotioneerd. Diep in de nacht gaf de minister nog één keer toe fout te zitten. ""Ik ga nu zeker niet naar huis met het idee: 'Zo dat hebben we gehad'. De komende tijd ga ik er alles aan doen om het vertrouwen van de samenleving volledig terug te winnen. Zo kunnen we het levensgevaarlijke coronavirus eronder krijgen."" Kan u wel het land overtuigen? De verwijten vlogen de minister tijdens het urenlange debat om de oren. Hij overleefde een motie van afkeuring. ""Dit gaat ten koste van de slagvaardigheid van het kabinet"", zei GroenLinks-leider Jesse Klaver. ""Het gezag moet boven iedere twijfel verheven zijn.""Volgens PVV-leider Wilders is Grapperhaus het vertrouwen van de mensen in het land volledig kwijt. ""U kunt wel vinden dat u gezag heeft, maar dat is iets heel anders dan het hebben. Ik hoor geen één reden waarom de burger nog vertrouwen houdt in de minister. Dit is slecht voor Nederland. Dat kan Nederland niet hebben."" ""Vindt de minister het virus wel echt gevaarlijk? Want als dat zo is dan is hij op maniakale wijze met zijn schoonmoeder omgegaan"", zei Forum-leider Thierry Baudet.","1"
"280","https://www.rtlnieuws.nl/nieuws/nederland/artikel/5178296/minister-schouten-ik-ben-niet-gezwicht-voor-de-boeren","Maandenlang verzetten Nederlandse zuivelboeren zich tegen de nieuwe voermaatregel waarbij koeien minder eiwitrijk voedsel moesten krijgen. De maatregel ging vandaag van tafel, maar minister Schouten benadrukt: ze is 'zeker niet gezwicht voor de boeren'. Wekenlang protesteerden boze boeren door het hele land tegen de beruchte veevoermaatregel die minister Schouten wilde invoeren om de stikstofuitstoot omlaag te brengen. Hun aanhoudende verzet lijkt, voorlopig, zijn vruchten af te hebben geworpen: vanochtend werd bekend dat de maatregel niet wordt ingevoerd. 'Ik voer het niet in' Is de minister gezwicht voor de druk van de boeren? Minister Schouten vindt 'zeker van niet'. Want: anders had ze de maatregel wel eerder van tafel geveegd. Ze werd deze zomer zelfs persoonlijk bedreigd door boeren die woedend waren om de voermaatregel. ""Ik baseer me puur op de feiten"", lichtte Schouten zojuist toe. ""De actuele cijfers wijzen uit dat de maatregel niet werkt. Dus daarom voer ik hem niet in. Ik neem mezelf ook niets kwalijk. Dat had ik wel gedaan als ik een maatregel had ingevoerd die geen effect heeft."" Hoe werkt het?Hoe zit het precies? De verwachting was dat door de voermaatregel (die vier maanden zou duren), minder eiwitten in de mest van koeien zou komen en dat daardoor de stikstofuitstoot omlaag zou gaan. Maar er kwam een kink in de kabel: door de grote droogte van deze zomer bevat het gras dat koeien in de wei eten, minder eiwit. Om de koeien genoeg voedingsstoffen binnen te laten krijgen, moeten boeren dat tekort compenseren via krachtvoer. Dat voer bevat echter een stuk minder eiwitten dan gras, waardoor ze veel moeten bijvoeren (zie grijs kader). Daardoor neemt de stikstofuitstoot van koeien weer toe, waardoor de stikstofwinst volgens Schouten bijna nihil is","1"
"281","https://www.rtlnieuws.nl/nieuws/politiek/artikel/5176685/linkse-oppositie-wil-regie-kabinet-na-toename-coronabesmettingen","Een groot deel van de linkse oppositie in de Tweede Kamer laakt het 'gebrek aan regie' door premier Rutte en minister De Jonge, nu het aantal coronabesmettingen weer oploopt. PvdA, SP en GroenLinks gaan morgen tijdens het ingelaste coronadebat om duidelijkheid vragen. PvdA-leider Lodewijk Asscher wil een einde aan 'het zigzagbeleid' rond mondkapjes. Ook vindt hij dat mensen in verpleeghuizen 'er zeker van moeten zijn dat alles wordt gedaan hen te beschermen' en dat het bron- en contactonderzoek beter wordt geregeld. ""Het kabinet moet dat regelen, beter gisteren dan vandaag"", zegt Asscher Bron- en contactonderzoek Ook SP-fractievoorzitter Lilian Marijnissen wil dat het kabinet 'alles uit de kast haalt' om te zorgen dat het bron- en contactonderzoek door de GGD op orde is. ""Eerst werd er gezegd dat het allemaal goed liep, toen waren er minder mensen nodig omdat ze naar verluidt zaten te duimendraaien, en nu is de nood hoog en stoppen GGD'en met onderzoek. De minister moet de regie pakken."" GroenLinks sluit zich aan bij de oproep voor beter bron- en contactonderzoek. Ook wil de partij onderzoeken of medewerkers in de zorg vaker getest kunnen worden, of op z'n minst voorrang kunnen krijgen. Daarnaast wil de partij weten of reizigers op Schiphol verplicht door de teststraat moeten.","1"
"282","https://www.rtlnieuws.nl/nieuws/nederland/artikel/5218832/50plus-ouderen-liane-haan-ellen-verkoelen-pensioen","Ellen Verkoelen, de nummer drie op de kieslijst van 50PLUS, moet zich terugtrekken. Dat zegt lijsttrekker Liane den Haan, die vindt dat Verkoelen te kritisch is over de koers van de partij. ""Ik ga ervan uit dat als de nummer 3 heel veel moeite heeft met het verkiezingsprogramma en met de lijsttrekker, dat zij zich terugtrekt"", zei Den Haan tijdens een interview op Radio 1. ""Ik doe een beroep op haar: trek je terug."" Ze laat ook weten dat ze niet meer met Verkoelen praat. 'Zo snel mogelijk weg' Verkoelen heeft kritiek op Den Haans standpunten over de pensioenregeling, die afwijken van het oude partijstandpunt. Eerder leek het nog dat de ruzie was opgelost, maar nu zegt Den Haan dat een 'heel klein clubje' binnen de partij niet het partijbelang voor ogen heeft en nog steeds zorgt voor 'heel veel gedoe'. Dit groepje schaadt volgens Den Haan de partij en moet dan ook 'zo snel mogelijk weg'. Zij spreekt van een 'cultuurverandering' binnen de partij, die heel hard nodig is. Ze belooft de kiezer toe te werken naar een partij van 'rust, inhoud en vertrouwen. Maar daar heb ik nog wel even tijd voor nodig'. ""Mensen moeten heel duidelijk weten dat dit soort gedrag niet meer kan"", zei Den Haan verder bij Radio 1. ""Ik heb op het laatste congres gezegd: ik neem afstand van de mensen die lekken, die saboteren, die manipuleren, die intimideren en gelukkig is het maar een heel klein clubje. Wat mij betreft moet dit kleine clubje zo snel mogelijk weg. Ze zijn er helaas nog steeds en die zorgen voor heel erg veel gedoe.""Posities en macht Bij 50PLUS vechten ze elkaar al jaren de tent uit. Bij een deel van de partij heerst nog steeds een 'oude partijcultuur', zei Den Haan onlangs in een interview met politiek commentator Frits Wester.","1"
"283","https://www.rtlnieuws.nl/nieuws/artikel/5218189/kaag-rutte-eu-europese-unie-campagne-verkiezingen-euolifant","D66-lijstrekker Sigrid Kaag komt met stevige kritiek op Mark Rutte. Als premier heeft hij zich in Europa 'heel kortzichtig' opgesteld en niet in het Nederlandse belang gewerkt, zegt Kaag tegen RTL Nieuws. ""De toon was te hard, maar ook heel kortzichtig want we hebben Europa nodig."" Kaag hekelt de opstelling van Rutte afgelopen zomer. Tijdens de onderhandelingen over het Europese noodfonds trapte Rutte op de rem, tot woede van Duitsland, Frankrijk en Zuid-Europese landen. ""Het is stoer doen, maar aan stoeremannentaal heb je niet zoveel als je weet dat je toch tot afspraken gaat komen."" 'Het eerlijke verhaal' Volgens Kaag vertelt Rutte niet het hele verhaal. ""Het eerlijke verhaal is: ja, er zijn kosten aan ons lidmaatschap, maar we verdienen er veel meer aan. Dat moeten we durven vertellen aan het Nederlandse publiek en niet altijd maar kijken naar wat de PVV doet of naar kritiek in de Kamer."" De D66-leider vreest dat de Nederlanders in de EU 'de nieuwe Britten' worden. 'Campagne' In de campagne gaat het tot nu toe weinig over de Europese Unie. Op Twitter wordt zelfs de hashtag '#EUOlifant' gebruikt: de 'EU' is de olifant in de kamer, het onderwerp waar niemand over wil spreken. Volgens CDA-leider Wopke Hoekstra ligt een 'coronasluier' over de campagne. ""Terwijl het zou moeten gaan over: waar willen we de komende vier jaar heen met het land?"", zegt hij. ""Wij zijn zeer voor Europese samenwerking"", zegt Wopke Hoekstra. ""Veel van de problemen die we hebben, op het gebied van klimaat, op het gebied van veiligheid, migratie, de assertiviteit van Rusland en China. Dat kunnen we niet in ons eentje."" Europese partij Deze Kamerverkiezingen doet zelfs een Europese partij mee: Volt. ""We zijn opgericht na de brexit"", zegt lijsttrekker Laurens Dassen. ""Juist in een tijd dat we elkaar zo hard nodig hebben, is de politiek nationaal gebleven. Dat willen we veranderen en de politiek naar Europees niveau te tillen.""","1"
"284","https://www.rtlnieuws.nl/nieuws/politiek/artikel/5217094/burgers-zorgen-voor-spektakel-eerste-grote-tv-debat","Er waren keiharde confrontaties tussen kiezers en politici. En alle lijsttrekkers pleitten voor een lastenverzwaring voor de allerrijksten. Dat waren de hoogtepunten van het RTL-debat, zegt politiek commentator Fons Lambie. De zes lijsttrekkers gingen gisteravond tijdens het eerste tv-debat onvoorbereid in gesprek met kiezers. Bekijk hier de hoogtepunten van het tv-debat terug: ""Vooral de gesprekken met kiezers leidden tot ongekend harde confrontaties, zoals tussen de premier en een slachtoffer van de toeslagenaffaire"", zag Lambie. ""Niet de andere lijsttrekkers, maar een kiezer drong de premier even in het nauw."" 'U heeft me in de steek gelaten' Kristie Rongen, gedupeerde van de toeslagenaffaire, sprak Rutte aan: ""U heeft me in de steek gelaten"". Bekijk dat fragment hier: Ook CDA-leider Wopke Hoekstra kreeg het zwaar te verduren. ""Hoekstra ging in gesprek met twee horeca-eigenaren uit Voorburg. De CDA-leider zag je toch even zweten en worstelen met de zorgen van burgers"", legt Lambie uit.  Lastenverzwaring voor hoogste inkomens Een ander opvallend punt halverwege het debat was dat álle partijen, dus ook de VVD van Mark Rutte, voor lastenverzwaring voor mensen met de hoogste inkomens zijn. ""Alle deelnemers vinden dat de rijkste Nederlanders ook na de coronacrisis de meeste belasting moeten betalen."" Minder verrassend waren de debatten over klimaat en diversiteit. ""Daar zag je de duidelijke verschillen: keurig verdeeld tussen links en rechts.""Eensgezind over corona Over corona bleven de lijsttrekkers redelijk eensgezind. ""In de samenleving is het het allesoverheersende thema, maar niemand wil er echt keihard campagne op voeren"", vertelt Lambie. ""Wat dan meespeelt, is dat alle aanwezige partijen, of helemaal of grotendeels, hebben ingestemd met het coronabeleid."" Alle ballen op Rutte Partijen van links tot rechts vielen Rutte aan. ""In de peilingen zie je dat VVD-leider Rutte de te kloppen man is. Daarom kreeg de premier aanvallen te verwerken, zoals van Hoekstra over zijn geloofwaardigheid en van Wilders over opening van de samenleving.""","1"
"285","https://www.rtlnieuws.nl/nieuws/politiek/artikel/5218822/rutte-door-vrouwelijke-bewindslieden-aangesproken-op-andere","Premier Mark Rutte is door de vrouwelijke bewindslieden in zijn kabinet aangesproken op de manier waarop hij vrouwen behandelt in de ministerraad. Reden was dat Rutte vrouwelijke bewindslieden tijdens de vergaderingen vaak niet liet uitspreken en minder serieus leek te nemen. Minister van Defensie Ank Bijleveld (CDA) zei gisteravond in talkshow Op1 dat Rutte vrouwen tijdens vergaderingen eerder onderbreekt. Bijleveld en de andere vrouwelijke bewindslieden die dat ook opviel, hebben Rutte daar op aangesproken.  ""We hebben met een aantal gezegd: dat moet niet. We zijn dus ook expliciet met hem gaan praten. Misschien praten we wel anders dan mannen, dat blijkt ook wel uit onderzoek. Onze manier van praten is soms doelgerichter, maar we moeten ook gewoon uit kunnen praten"", aldus Bijleveld. Onderonsje Bewindslieden die niet met naam genoemd willen worden, zeggen ook tegen RTL Nieuws dat het opvallend is dat Rutte vrouwelijke ministers minder lang aan het woord laat. Daarnaast zou Rutte geen geduld hebben als vrouwen een onderonsje hebben tijdens een vergadering, 'dan krijg je een opmerking'. Bij mannelijke collega's maakte Rutte daar geen probleem van, viel de vrouwen op. Ook NRC Handelsblad schreef over de frictie daar over tussen Rutte en staatssecretaris Mona Keijzer (CDA). Volgens de krant waren Rutte en Keijzer het zelfs een keer gaan uitpraten bij een etentje. Niet goed ""Wij vonden dat niet goed"", zei Bijleveld gisteravond over de andere behandeling van vrouwen dan mannen tijdens de vergadering. Door dat gesprek is het niet helemaal verdwenen, zei de CDA-minister. ""We moeten het wel af en toe herhalen."" Premier Rutte laat via de Rijksvoorlichtingsdienst weten: ""Dit is tegen me gezegd en ik ben er op gaan letten, zowel bij mannen als bij vrouwen.""","1"
"286","https://www.rtlnieuws.nl/nieuws/politiek/artikel/5218592/kabinet-werkt-aan-een-coronapaspoort-maar-er-zijn-nog-veel-vragen","Het kabinet werkt aan het invoeren van een digitaal coronapaspoort om mensen meer vrijheden te geven. Dat bevestigt het ministerie van Volksgezondheid aan RTL Nieuws na berichtgeving van de NOS. Demissionair minister Hugo de Jonge zegt dat het kabinet bezig is met het 'technisch mogelijk maken' van zo'n paspoort. ""Maar wat we absoluut niet willen, is een vaccinatieplicht."" Zo'n coronapaspoort biedt meer vrijheden voor gevaccineerden, mensen die zich hebben laten testen of mensen die onlangs corona hebben gehad en daardoor immuun zijn. Volgens de NOS zou zo'n paspoort voor de zomer technisch mogelijk moeten zijn. Maar het is daarmee nog niet zeker of het ook daadwerkelijk wordt ingevoerd.  Voor- en tegenstanders Met zo'n bewijs in de hand kunnen mensen bijvoorbeeld naar een concert of de bioscoop. En het paspoort kan gebruikt worden om weer vrij te reizen, zowel zakelijk als privé. Toch wordt het plan voor een vaccinatiepaspoort niet door iedereen gewaardeerd. Tegenstanders vrezen dat zo'n paspoort leidt tot ongelijkheid en dat het eigenlijk een verkapte vaccinatieverplichting is. Geen vaccinatieplicht Minister De Jonge van Volksgezondheid benadrukt bij de NOS dat mensen zich absoluut niet gedwongen moeten voelen om zich te laten inenten. ""Wat we niet willen, is een vaccinatieplicht, ook niet indirect.""De Jonge zegt dat er nog veel vragen zijn rond het coronabewijs. Onder meer moet worden vastgesteld of gevaccineerden geen rol hebben in verspreiding van het virus. App Er is al een app die een code kan maken op je telefoon van een testbewijs, zei De Jonge. Die wordt komend weekend al uitgeprobeerd bij een fieldlab-festival. ""We kunnen die app zo aanpassen dat die eenzelfde code maakt van een vaccinatiebewijs."" Zaak is daarbij wel, vindt de minister, dat degene aan de deur niet moet kunnen zien of iemand getest dan wel gevaccineerd is.","1"
"287","https://www.rtlnieuws.nl/nieuws/politiek/artikel/5217031/dion-graus-pvv-geert-wilders-misbruik-vrouw-tweede-kamer-klaver","De Tweede Kamer moet onderzoek doen naar beschuldigingen dat PVV-Kamerlid Dion Graus zijn ex-vrouw heeft aangezet tot seks met zijn particuliere beveiligers. Dat zegt fractieleider Jesse Klaver van GroenLinks. ""Ik vind dat er een verantwoordelijkheid ligt bij de Tweede Kamer om te onderzoeken of het slachtoffer voldoende is gehoord, of er vertrouwenspersonen zijn bij de PVV en of hier voldoende onderzoek naar wordt gedaan"", zei Klaver in het tv-programma Buitenhof.Hij sluit zich daarmee aan bij zijn fractiegenoot Kathalijne Buitenweg, die eerder op Facebook het dagelijks bestuur van de Tweede Kamer opriep zich uit te spreken over de zaak. Zij vindt de stilte rond het onderwerp moeilijk te aanvaarden, zo is te lezen in haar post hieronder. NRC Handelsblad bracht de zaak eerder deze maand naar buiten. Graus zou zijn beveiligers ook hebben aangemoedigd seks te hebben met zijn ex in de Tweede Kamer. Tweede Kamer-voorzitter Khadija Arib wilde eerder niet reageren op de zaak. PVV-leider Geert Wilders blijft achter Graus staan, die dertiende staat op de kandidatenlijst van de PVV bij de komende verkiezingen.","1"
"288","https://www.rtlnieuws.nl/nieuws/politiek/artikel/5216968/groenlinks-d66-oproep-vvd-doorrekenen-klimaatplannen-verkiezingen","GroenLinks en D66 eisen duidelijkheid over de klimaatplannen van de VVD. Samen met een aantal hoogleraren roepen ze VVD-leider Mark Rutte op om het verkiezingsprogramma van de VVD te laten doorrekenen door het Planbureau voor de Leefomgeving. De VVD zegt in een reactie dat er bewust voor is gekozen dit niet te doen. Volgens GroenLinks en D66 blijft nu vaag wat de klimaateffecten zijn van de VVD-plannen. ""We hebben nog tien jaar om klimaatverandering te stoppen"", zegt GroenLinks-leider Jesse Klaver. ""De VVD probeert te verbergen dat we dat met hun plannen nooit gaan halen."" Klimaatdoelen ""Dat is niet eerlijk naar de kiezer"", schrijven de twee partijen in een oproep aan de VVD die mede is ondertekend door tien hoogleraren, onder wie Jan Rotmans en Arnoud Boot. ""Daarom vraag ik collega Rutte om open te zijn over de haalbaarheid en betaalbaarheid van de VVD-plannen"", zegt D66-leider Kaag. De oproep komt aan de vooravond van het eerste grote televisiedebat vanavond op RTL 4, waarin de lijsttrekkers van de zes grootste partijen de degens zullen kruisen over onder andere klimaat. De VVD zegt in reactie dat de partij volledig staat achter de klimaatwet en het klimaatakkoord. Daarin zijn afspraken gemaakt om onder andere de uitstoot van broeikasgassen tegen te gaan. ""Wij staan voor onze handtekening. Dat is allemaal doorgerekend tot 2030."" Op de lange termijn wil de VVD op Europees niveau meer afspraken maken en meer kerncentrales bouwen om zo de klimaatdoelen te halen. Dat neemt het PBL niet mee in de berekeningen. ""Daarom heeft de VVD van tevoren aangegeven niet mee te doen."" Vóór de verkiezingen laten de meeste partijen hun plannen doorrekenen door het Centraal Planbureau en het Planbureau voor de Leefomgeving.  Morgen worden de uitkomsten gepresenteerd.","1"
"289","https://www.rtlnieuws.nl/nieuws/artikel/5216939/belastingdienst-kindgebonden-budget-toeslagen-arbeidsmigranten","'Pijnlijk en ongelofelijk'. De Tweede Kamer heeft geen goed woord over voor de nieuwste fout van de Belastingdienst. Uit onderzoek van RTL Nieuws blijkt dat de Belastingdienst arbeidsmigranten al sinds 2015 onterecht duizenden euro's aan kindgebonden budget geeft. Dat komt omdat de Belastingdienst toeslagen toekent op basis van foute en onvolledige informatie. ""Dit kost de Nederlandse staat en dus de belastingbetaler veel geld"", zegt Helma Lodders van de VVD. Maar Lodders ziet ook opnieuw dat burgers buiten hun schuld om in de problemen komen en klem komen te zitten tussen de verschillende overheidsorganisaties. ""Deze fouten lijken in eerste instantie in het voordeel van de mensen uit te pakken, maar als zij dit moeten terugbetalen, komen ze natuurlijk in grote problemen"", zegt Lodders.Pak signalen op Renske Leijten van de SP kan er met haar hoofd niet bij dat de Belastingdienst, die aan de ene kant keihard optrad tegen fraude zoals in de kinderopvangtoeslagenaffaire, nu automatisch te veel verstrekt. ""Ongelofelijk"", noemt ze het. Helemaal als de arbeidsmigranten zelf aangeven dat ze te veel ontvangen en dat de Belastingdienst dan geen thuis geeft. ""Opnieuw zien we dat de Belastingdienst signalen niet oppakt als er iets fout gaat"", zegt Pieter Omtzigt van het CDA. ""Niet van de migranten die waarschuwen en niet van de eigen medewerkers die waarschuwen. Zelfs niet naar aanleiding van interne rapporten.""Als de Belastingdienst die signalen niet structureel serieus gaat nemen is het volgens Omtzigt wachten op het volgende schandaal. 'Het is niet te verantwoorden dat mensen in de problemen komen, omdat de Belastingdienst haar zaken niet op orde heeft', vindt Eppo Bruins van de ChristenUnie. 'Het is al lange tijd bekend , maar nog steeds niet gerepareerd'. De partijen verbazen zich er vooral ook over dat het probleem al zo lang speelt en noemen het zorgelijk dat het sinds 2016 nog altijd niet is opgelost. Ze willen daarover opheldering van de staatsecretaris van Financiën.","1"
"290","https://www.rtlnieuws.nl/nieuws/politiek/artikel/5216412/d66-onderzoek-me-too-frans-van-drimmelen","Het MeToo-onderzoek dat D66 eind vorig jaar is gestart naar de invloedrijke D66'er Frans van Drimmelen heeft niet geleid tot een beschuldiging van seksuele intimidatie of machtsmisbruik. Eind vorig jaar beschuldigde een anonieme vrouw de D66'er van grensoverschrijdend gedrag. Wel stellen de onderzoekers op basis van gesprekken met D66'ers binnen de partij dat er mensen zijn die zich er onveilig voelen. De partij deed ook een algemene oproep aan iedereen die te maken heeft gehad met onveilige situaties binnen de partij.  Daarop kwamen negen meldingen binnen. 'Vervelend mannetje'D66 stelde in december een onderzoek in na een anoniem bericht waarin een vrouw invloedrijke D66'ers, onder wie Frans van Drimmelen, beschuldigde van grensoverschrijdend gedrag. Van Drimmelen was oud-voorzitter van de talentencommissie. ""Hij begon een vervelend mannetje te worden toen ik nul op zijn rekest gaf. Hij wilde meer op relationeel en seksueel vlak"", schreef de vrouw. Partijleider Sigrid Kaag stelde 'zeer geschrokken te zijn' en stelde een extern en onafhankelijk onderzoek in. Dat onderzoek, door bureau BING, is nu afgerond. Er komt uit naar voren dat er geen situaties van seksuele intimidatie en machtsmisbruik zijn gebleken rond Van Drimmelen. Ook is er geen bewijs dat Van Drimmelen iemand heeft vastgehouden op een kamer, zoals de vrouw meldde in haar blog.  Gesprekken politieWel zijn er gesprekken tussen de politie en Van Drimmelen geweest omdat hij contact zou hebben gezocht met de vrouw. Er is geen aangifte gedaan. Wel is in de partijtop van D66 onvrede over de afhandeling hiervan.  De onderzoekers interviewden verschillende betrokkenen over de rol van Van Drimmelen. Daaruit blijkt dat hij geen bepalende rol heeft vervuld bij het samenstellen van kieslijsten voor Tweede Kamerverkiezingen of de Europese Verkiezingen.","1"
"291","https://www.rtlnieuws.nl/nieuws/politiek/artikel/5215576/wopke-hoestra-corona-maatregelen-blunder-thialf-schaatsen-cda","CDA-lijsttrekker Wopke Hoekstra ging vanochtend in Den Haag diep door het stof. De demissionair minister van Financiën reed gisteren een rondje op de ijsbaan van Thialf in Heerenveen, dat kwam hem op veel kritiek te staan. Het overdekte stadion is al maanden gesloten voor recreanten vanwege de coronamaatregelen. Hoekstra heeft begrip voor de kritiek die hij krijgt. ""Dit was niet handig van mij. Ik had de verleiding moeten weerstaan en mijn gympen moeten aanhouden. Ik had dit niet moeten doen"", zo reageerde hij vandaag voor de camera's. Kritiek collega'sOok van zijn collega's krijgt Hoekstra er vandaag van langs. ""Het had niet gemogen en hoe jammer het ook is, dit is niet ok"", zei demissionair minister Tamara van Ark van Medische Zorg. ""Er zijn geen speciale privileges voor ministers."" Cora van Nieuwenhuizen, demissionair minister van Infrastructuur en Waterstaat: ""Als dit mis is gegaan, dan is het heel goed dat hij daar op wordt aangesproken."" Hoekstra plaatste zelf een foto op Twitter van het rondje dat hij met viervoudig olympisch kampioen Sven Kramer schaatste. ""Juist in deze tijd is het belangrijk dat we voldoende blijven bewegen"", schreef de CDA-leider erbij. Werkbezoek ""Dat werkbezoek, dat kan. Dat is om aandacht te besteden aan de topsport. Maar ik heb dit niet goed gedaan, ik doe mijn best om me aan de regels te houden"", zei Hoekstra. ""Voor topsporters is de schaatshal geopend"", legde de Thialf-directeur Marc Winters eerder uit. Kramer valt daar natuurlijk onder, Hoekstra niet. Maar volgens Winters was de minister in Heerenveen op 'een toegestaan bedrijfsbezoek'.","1"
"292","https://www.rtlnieuws.nl/nieuws/politiek/artikel/5214510/seksrel-rond-dion-graus-geert-wilders-zit-hiermee-zijn-maag","De Rijksrecherche doet onderzoek naar PVV-Kamerlid Dion Graus. Hij zou jarenlang zijn ex-vrouw hebben aangezet tot seks met particuliere beveiligers en dat zou zelfs in de Tweede Kamer zijn gebeurd. Hoe schadelijk is dit voor de PVV van Geert Wilders, zo vlak voor de Tweede Kamerverkiezingen? Vijf vragen aan politiek commentator Frits Wester. 1. Er waren al eerdere aantijgingen rondom PVV'er Graus. Wat is er nu nieuw?  Eerder deden een eerste ex-vrouw en vriendin aangifte tegen Graus. Onder meer van mishandeling. Een paar jaar later, in 2018, deed ook zijn tweede vrouw aangifte, die ze vervolgens weer introk. Die seksrel laait nu weer op na nieuwe beeld- en geluidsopnamen in handen van NRC. De krant heeft honderden nieuwe documenten, geluidsfragmenten en video's ingezien waaruit zou blijken dat Graus jarenlang zijn ex-vrouw zou hebben aangezet tot seks. Dat materiaal zou zijn aangeleverd door de ex zelf. De Rijksrecherche doet nu onderzoek. 2. Hoe schadelijk is dit voor de PVV?  Dit soort forse en ook ranzige aantijgingen zijn voor geen enkele partij leuk of goed. Zeker niet in campagnetijd, zo vlak voor de verkiezingen. Ook al is er - en dat moeten we niet vergeten - nog niks bewezen. Daar staat tegenover dat dit soort berichten en vermeende schandalen de PVV-kiezer vaak weinig lijkt te deren. Die mensen kijken toch vooral naar Geert Wilders. Hij is als boegbeeld eigenlijk ook de partij. De andere fractieleden zijn bijzaak bij de PVV. 3. Hoe heeft Geert Wilders gereageerd en wat zeggen andere PVV'ers? Wilders heeft Graus tot op heden, ook na eerdere aantijgingen, steeds de hand boven het hoofd gehouden en publiekelijk gesteund. Dat lijkt Wilders ook nu te doen. Wilders houdt het bij een twitterbericht, en dat blijft ook zijn enige reactie. Hij was vandaag de hele dag niet bereikbaar voor commentaar. ","1"
"293","https://www.rtlnieuws.nl/nieuws/nederland/artikel/5214450/pvv-graus-ex-gedwongen-seks-beveiligers-aangifte-kamerlid","De Rijksrecherche onderzoekt opnames en documenten waaruit volgens NRC Handelsblad zou blijken dat PVV-Kamerlid Dion Graus zijn ex-vrouw jarenlang heeft aangezet tot seks met zijn particuliere beveiligers. De toenmalige vrouw van Graus heeft het materiaal aan de krant geleverd. Het parket Den Haag bevestigt tegenover de krant 'aanvullend materiaal' te hebben ontvangen van de ex-partner van 'een Kamerlid'. Seks in hotels en sauna's De beveiligers stuurden geen factuur als ze Graus begeleidden bij trips door het land. Wel hadden ze seks met zijn vrouw, aangemoedigd door het Kamerlid, zo is volgens NRC te horen op ingeleverde audiofragmenten. Het gebeurde in hotels en sauna’s die werden gehuurd door Graus en ook in een PVV-kantoor in de Tweede Kamer. Al eerder aangifte gedaan De Telegraaf meldde in januari 2019 dat de nu 48-jarige ex-vrouw aangifte had gedaan tegen haar toenmalige echtgenoot wegens 'psychisch misbruik' en 'gedwongen seks met derden'. Graus diende daarna een tegenaangifte in wegens smaad. Halverwege 2019 liet het Openbaar Ministerie (OM) in Den Haag weten dat beide aangiftes waren ingetrokken. ""Desalniettemin heeft aangeefster sindsdien aanvullend materiaal ter beschikking gesteld aan de Rijksrecherche. Daarnaast heeft zij zeer recent aangekondigd nog meer informatie te willen verstrekken"", meldt het OM aan het NRC. Het aanvullende materiaal zal 'zorgvuldig worden beoordeeld' door deskundigen gespecialiseerd in 'onder andere mensenhandel en zeden'. In NRC zegt het Kamerlid dat het gaat om 'volstrekte privézaken.' Volgens hem zijn de feiten 'nogal uit verband gerukt' en 'deels onrechtmatig verkregen'. Ook RTL Nieuws heeft Dion Graus om een reactie gevraagd. Hier heeft hij nog niet op gereageerd. PVV-leider Geert Wilders houdt het bij een Tweet.","1"
"294","https://www.rtlnieuws.nl/nieuws/politiek/artikel/5212505/slachtoffers-toeslagenaffaire-doen-aangifte-tegen-premier-rutte","Tachtig slachtoffers van de kinderopvangtoeslagzaak hebben aangifte gedaan tegen premier Mark Rutte. Dat zegt hun advocaat Vasco Groeneveld tegen RTL Nieuws. Vorige maand deed Groeneveld namens een groep gedupeerden al aangifte tegen vijf andere (oud-)bewindslieden. De raadsman vond het toen te vroeg om ook demissionair premier in de aangifte te betrekken. Nieuwe informatie Daarna is er nieuwe, belastende informatie bij gekomen"", zegt hij. ""Daaruit blijkt dat de premier sinds mei 2019 heeft meebeslist over te nemen stappen. Toch is het illegale invorderen door de Belastingdienst doorgegaan tot november 2019 of langer. Ook was hij al in het najaar van 2018 op de hoogte van misstanden bij de afdeling Toeslagen."" Vorige maand deed Groeneveld namens een groep gedupeerden al aangifte tegen vijf andere (oud-)bewindslieden. De raadsman vond het toen te vroeg om ook demissionair premier in de aangifte te betrekken. Nieuwe informatie ""Daarna is er nieuwe, belastende informatie bij gekomen"", zegt hij. ""Daaruit blijkt dat de premier sinds mei 2019 heeft meebeslist over te nemen stappen. Toch is het illegale invorderen door de Belastingdienst doorgegaan tot november 2019 of langer. Ook was hij al in het najaar van 2018 op de hoogte van misstanden bij de afdeling Toeslagen.""","1"
"295","https://www.rtlnieuws.nl/nieuws/politiek/artikel/5212139/irritatie-tweede-kamer-onduidelijkheid-zwarte-lijsten","Een jaar geleden kwam het gebruik van illegale zwarte lijsten bij de Belastingdienst aan het licht. Toch is nog steeds niet duidelijk hoeveel mensen hier de dupe van zijn geworden. Tot woede van de Tweede Kamer. ""We weten dit al een jaar"", foetert CDA-kamerlid Pieter Omtzigt in een Kamerdebat over zwarte lijsten. Renske Leijten van de SP vraagt zich af waarom de informatie niet uit het computersysteem van de Belastingdienst kan worden getrokken. Het gaat om 'enorm veel' mensen, zegt staatssecretaris Vijlbrief van Financiën. Hoeveel het er precies zijn, kan hij nog niet zeggen. In eerdere debatten vroeg de Kamer al om dit tot op de bodem toe uit te zoeken. Tot frustratie van veel Kamerleden is dat nog niet gebeurd. ""Ik zit hier niet voor Jan Doedel"", sneert Helma Lodders van de VVD. Compensatie Vijlbrief snapt de irritatie van de Tweede Kamer. ""Maar ik heb het antwoord niet."" Hij hoopt snel meer duidelijkheid te hebben, maar vraagt ook om geduld. Er moeten 300.000 tot 500.000 beschikkingen handmatig worden doorgenomen. Ook mensen met een belastingschuld boven 10.000 euro kregen zonder inhoudelijke toetsing het stempel fraudeur. Onacceptabel, vindt Vijlbrief. Burgers die dit overkwam, konden geen betalingsregeling meer krijgen en raakten zo vaak diep in de financiële ellende. Gekeken wordt of zij compensatie moeten krijgen. Kamerleden begrijpen er niets van dat na vele debatten over de toeslagenaffaire en de val van het kabinet nog steeds veel vragen onbeantwoord blijven. ""Wie heeft nog het overzicht?"", vraagt Denk-kamerlid Farid Azarkan zich hardop af. ""Zelfs na alle onderzoeken zijn we nog niet op de bodem beland"", concludeert GroenLinks-kamerlid Bart Snels. Het geduld van de Tweede Kamer raakt op. ""Een half jaar geleden zei ik: als er nog iets in een kast zit, gooi het er dan uit"", zegt Omtzigt. ""Maar ik heb het idee dat er nog iets dicht is blijven zitten.""","1"
"296","https://www.rtlnieuws.nl/nieuws/politiek/artikel/5211374/woedende-reacties-op-ggd-lek-ook-minister-de-jonge-krijgt-er-flink","Dat de GGD al maanden op de hoogte is van de privacyproblemen rond de coronasystemen zorgt voor woedende reacties in de Tweede Kamer. Veel partijen vinden het schokkend hoe lichtzinnig met privacygevoelige informatie is omgegaan. Ook de uitleg van minister De Jonge is bij veel Kamerleden verkeerd gevallen. Een 'uitleg vol onwaarheden' is het, vindt de PvdA. Begin deze week kwam naar buiten dat de GGD kampt met grote privacyproblemen rondom de coronasystemen met daarin de privégegevens van miljoenen Nederlanders. Nu blijkt dat de GGD al maanden geleden gewaarschuwd was voor gaten in de bescherming van persoonsgegevens.  RTL Nieuws heeft met medewerkers gesproken en meldt op basis daarvan dat intern was geklaagd over de problemen, maar dat daar niets mee is gedaan.  Schandalig ""Dit is toch niet te geloven?"" zegt PvdA-Kamerlid Attje Kuiken. ""Dat criminelen toegang hebben tot gegevens van miljoenen Nederlanders is al heel kwalijk, maar dat de GGD signalen hierover al maanden onder het tapijt heeft geschoven, is ronduit schandalig."" Minister De Jonge kan dit volgens de PvdA niet langer meer aan de kant schuiven met een 'uitleg vol onwaarheden'. De PvdA wil een debat. Dat komt er ook, waarschijnlijk volgende week. 'Nonchalance' Ook regeringspartij D66 noemt de onthullingen schokkend. Kamerlid Kees Verhoeven: ""Minister De Jonge heeft veel te weinig oog gehad voor de dataveiligheid van miljoenen Nederlanders."" De D66'er verwijt minister De Jonge 'misplaatse zelfverzekerdheid' en 'nonchalance.'  De Jonge zei eerder dat GGD's alles hebben gedaan wat van ze verwacht kon worden, maar dat diefstal niet te voorkomen is. 'Problemen gebagatelliseerd' Die uitleg schiet ook oppositiepartij SP in het verkeerde keelgat. ""Minister De Jonge heeft de problemen gebagatelliseerd. Er is grootschalige diefstal geweest van persoonsgegevens en dat had voorkomen moeten en kunnen worden"", zegt SP-Kamerlid Maarten Hijink.","1"
"297","https://www.rtlnieuws.nl/economie/business/artikel/5219955/uitbreiding-stal-uitspraak-rechter-stikstof-gevolgen-boeren","Een flinke tegenvaller voor veel boeren. Een Friese boer mag van de rechter zijn melkveebedrijf niet uitbreiden. Er is onvoldoende bewijs dat de milieutechnieken die de boer wil gebruiken genoeg stikstof verminderen. ""Dit kan gevolgen hebben voor veel agrarische bedrijven."" Boeren protesteren niet meer massaal in Den Haag en deze maand is er een nieuwe stikstofwet aangenomen, maar het gedoe rond stikstof is nog altijd niet voorbij.Dat heeft een boer uit het Friese Dongeradeel nu aan den lijve ondervonden. In februari kreeg hij nog toestemming van de provincie om uit te breiden: de boer wilde een loopstal gaan bouwen. Te veel stikstof Wie zijn boerenbedrijf wil uitbreiden moet er volgens de wet voor zorgen dat er geen extra stikstof bijkomt. Te veel stikstof, en dat is er in Nederland, is namelijk slecht voor de natuur. De boer koos daarom voor technologie die ervoor zou zorgen dat er geen extra stikstofuitstoot zou komen door de uitbreiding. Maar volgens milieudeskundige en activist Johan Vollenbroek kun je grote vraagtekens zetten bij de werking van die technologie. Vollenbroek stapte daarom naar de rechter om de vergunning van de Friese boer aan te vechten. Streep door uitbreidingEn met succes: de rechter heeft een streep gezet door de vergunning van de boer en daarmee door de uitbreiding van zijn stal. Volgens de rechter is het niet zeker genoeg dat de uitbreiding van de stal geen negatieve gevolgen heeft voor de beschermde natuurgebieden. Vollenbroek, de man die politiek Den Haag al eerder dwong om wat aan de hoeveelheid stikstof in Nederland te doen, zegt dat de uitspraak 'opnieuw een bom legt onder het stikstofbeleid van het kabinet'. De rechtbank wijst, net als Vollenbroek, op een onderzoek van het Centraal Bureau voor de Statistiek, vertelt advocaat Rachid Benhadi. Daarin wordt geconcludeerd dat emissie-arme stallen mogelijk veel minder 'emissie-arm' zijn dan waar eerder vanuit werd gegaan.","1"
"298","https://www.rtlnieuws.nl/entertainment/artikel/5219879/mattie-valk-bekent-ik-overwoog-forum-voor-democratie-te-stemmen","Qmusic-dj Mattie Valk (36) overwoog op Forum voor Democratie te gaan stemmen. ""Ik ben juist de persoon die open staat voor een ander geluid en voor de underdog"", stelde hij in zijn ochtendshow in gesprek met Thierry Baudet (38). ""Je had mij echt wel op de karavaan zitten en sommige van je punten spreken mij aan. Maar je lijkt doorgeschoten, alles wat je nu schetst is zo ongenuanceerd en onrealistisch."" De radio-dj verwees naar de plannen die Baudet uitlegde om te stoppen met alle maatregelen tegen de klimaatverandering en uit de Europese Unie te stappen. Volgens de politicus komt er dan heel veel geld vrij om te investeren in andere zaken. Hij stelt zijn plannen niet te hebben laten doorrekenen door het CPB 'omdat de economie zich niet laat voorspellen'.  Volgens Thierry praat de gevestigde politiek de burger aan ""dat we het allemaal niet begrijpen, dat Nederland niets kan en een weerloos klein landje is. Natuurlijk worden mijn plannen weggezet als onrealistisch. Maar als we stoppen met al die corona-onzin en ons geld niet meer wegsmijten naar Zuid-Europa, worden we weer rijk."" Dj Marieke Elsinga vroeg hem in de ochtendshow ook hoe hij denkt, als hij zou winnen, het land bij elkaar te houden als het hem dat al niet lukt bij zijn eigen partij. Veel FvD-kopstukken lieten Baudet in de steek nadat naar buiten kwam dat hij in app-groepen zat waar antisemitische, vrouwonvriendelijke, homofobe en racistische taal werd gebruikt. Volgens de partijleider is 'een partij geen land'. Hij voorzag in het geschetste scenario van Marieke geen problemen. De politicus liep vorige week nog weg in Jinek toen cabaretier Martijn Koning de avond met 'een grappig bedoelde noot' wilde afsluiten. Maar dat was helemaal niet zo grappig. Sterker nog, het schoot bij iedereen in het totaal verkeerde keelgat.","1"
"299","https://www.rtlnieuws.nl/nieuws/nederland/artikel/5219443/baudet-jinek-weg-martijn-koning-cabaret-talkshows-wilders-rutte","De campagne voor de Tweede Kamerverkiezing verliep tot nu toe vrij kalm, maar gisteravond knetterde het flink tijdens de late talkshows. In Op1 was een felle woordenwisseling te zien tussen Mark Rutte (VVD) en Geert Wilders (PVV), terwijl bij Jinek FvD-leider Thierry Baudet wegliep. Baudet vertrok voor het einde van de uitzending van Jinek tijdens een bijdrage van cabaretier Martijn Koning, die zich richtte tot de politicus. Koning begon onder meer over de Joodse achtergrond van de vriendin van Baudet, en stelde dat 'de antisemitische kiezer zich in zijn bruine hemd gezet' voelt als Baudet een kind met haar zou krijgen. Halverwege het optreden van Koning stond Baudet zonder een woord te zeggen op, en liep hij weg. Bekijk het fragment hieronder in de Campagneflits Eerder in de uitzending werd Baudet al het vuur na aan de schenen gelegd. Zo kreeg hij een fragment te zien waarin zijn voormalige partijgenoot Theo Hiddema appjes van Baudet bestempelt als 'racistische drek'.   Koning reageerde op Twitter dat zijn bijdrage niet in overleg met de redactie van Jinek is geschreven. ""Ik wil als cabaretier volledig vrij kunnen zijn in wat ik zeg"", schreef Koning. ""Ik hoop dat de opwinding nu weer kan gaan over wat er gezegd is aan tafel."" RTL, de redactie van Jinek en Eva Jinek zelf vinden dat Koning een grens heeft overschreden en distantiëren zich daarom helemaal van de inhoud van de bijdrage van de cabaretier. ""Ondanks herhaalde verzoeken van de redactie heeft Koning de inhoud van zijn bijdrage niet gedeeld. De redactie had hierop de keuze moeten maken om Martijn Koning niet te laten optreden. Het spijt ons dat dit zo is gelopen en dat de kijker en de tafelgasten hiermee werden geconfronteerd"", zeggen zij. Ook politiek verslaggever Frits Wester vond het te ver gaan en had begrip voor het opstappen van Baudet.  ","1"
"300","https://www.rtlnieuws.nl/nieuws/artikel/5172203/rutte-gebeten-hond-eutop-europese-unie-miljarden-herstelfonds-begroting","De derde dag van de EU-top is weinig positief begonnen voor premier Rutte. Hij krijgt opnieuw verwijten van andere regeringsleiders. Zo vindt de Hongaarse premier Orbán dat Rutte verantwoordelijk is voor de puinhoop. De Franse president Macron en de Duitse bondskanselier zijn vannacht 'kribbig' opgestapt bij een overleg met Nederland en andere zuinige landen. De EU-top over het coronaherstelfonds en de nieuwe begroting kan ook op niets uitlopen. Maar er is 'veel goede wil', zegt bondskanselier Angela Merkel. Er wordt fors gepuzzeld, zegt een topdiplomaat. Men is niet pessimistisch, en ook niet van plan om naar huis te gaan. Wel zijn er onderlinge irritaties. Maar die zijn er thuis ook weleens, zo valt te horen. Er wordt over een aantal dingen stevig gediscussieerd en in verschillende discussies wordt premier Rutte door anderen gezien als de dwarsligger, vertelt politiek verslaggever Fons Lambie. Er is een discussie met Merkel en Macron over de omvang en de verdeling van het herstelfonds. ""Daarnaast wil Rutte keiharde garanties op hervormingen van zuidelijke landen en tot slot: Rutte wil voorkomen dat landen die de regels rond democratie en rechtsstaat negeren, óók geld krijgen Het optreden van premier Mark Rutte op de EU-top over het coronaherstelfonds en de nieuwe begroting doet denken aan de communistische dictatuur uit de Koude Oorlog, vindt de Hongaarse premier Viktor Orbán. Rutte 'haat' zijn Hongaarse collega en Hongarije, stelt Orbán. ""Hij valt zó hard aan."" Nederland en een aantal andere landen willen beletten dat lidstaten die de rechtstaat afbreken, geld krijgen uit het nieuwe fonds dat landen moet helpen op te krabbelen uit de coronacrisis. Landen als Polen en Slovenië en vooral Hongarije willen niet dat deze voorwaarde wordt vastgelegd. De maatstaven waar Hongarije aan zou moeten voldoen zijn niet helder genoeg, klaagt Orbán. Daardoor zouden andere lidstaten Hongarije al kunnen straffen als het land een verkeerde indruk wekt en is het aan willekeur overgeleverd, zo was het volgens Orbán ook onder het communistische regime.","1"
"301","https://www.rtlnieuws.nl/nieuws/nederland/artikel/5170774/boeren-vormen-met-trekkers-de-woorden-nh-houdt-van-boeren","Boeren hebben in Schermerhorn met ongeveer 400 tractoren op bijzondere wijze actie gevoerd. In de avondschemering vormden zij met de trekkers in een weiland de tekst NH-hartje-boeren, waarmee bedoeld wordt: Noord-Holland houdt van boeren. De actie werd van bovenaf met een drone opgenomen. De initiatiefneemster heeft 'kippenvel' van deze 'waanzinnige actie'. ""We geven een duidelijke boodschap aan de politiek, aan de burgers. Met een tekst die zo positief is.""Op sociale media zijn beelden te zien van de enorme hoeveelheid tractoren die tegen de avondlucht zich met zwaailichten en toeters laten zien en horen. Boeren voerden de afgelopen tijd op meerdere plekken actie. Ze zijn het niet eens met plannen van minister Carola Schouten (Landbouw) het eiwitgehalte in veevoer te verlagen. Boeren willen dat dat van tafel gaat, het zou nadelige gevolgen hebben voor de gezondheid van de dieren. Ook protesteerden boeren bij verscheidene distributiecentra omdat ze boos zijn over de te lage prijzen die ze in hun ogen voor hun producten krijgen. Verbod op landbouwvoertuigen Verschillende veiligheidsregio's hebben daarop een verbod afgekondigd op landbouwvoertuigen bij demonstraties. Het gaat om de veiligheidsregio's Gelderland-Zuid, IJsselland, Groningen, Drenthe en Friesland. De drie noordelijke veiligheidsregio's nemen waarschijnlijk vanmiddag een besluit over een mogelijke verlenging van dit verbod. In Groningen, Drenthe en Friesland lopen de tractorverboden morgen om 7.00 uur af.","1"
"302","https://www.rtlnieuws.nl/nieuws/nederland/artikel/5168259/henk-krol-henk-otten-jeroen-vries-forum-democratie-fvd-50plus","De Partij voor de Toekomst van ex-50PLUS-voorman Henk Krol gaat samen verder met GO, de partij van voormalig FVD'er Henk Otten. Krol wordt lijsttrekker bij de Tweede Kamerverkiezingen van volgend jaar, Otten is per direct voorzitter van de fusiepartij. De Partij voor de Toekomst van ex-50PLUS-voorman Henk Krol gaat samen verder met GO, de partij van voormalig FVD'er Henk Otten. Krol wordt lijsttrekker bij de Tweede Kamerverkiezingen van volgend jaar, Otten is per direct voorzitter van de fusiepartij. Otten stapte vorig jaar na een felle ruzie met medeoprichter Thierry Baudet op bij Forum voor Democratie. Hij nam zijn zetel in de Eerste Kamer mee. Ook senator Jeroen de Vries maakt met hem de overstap. Krol vertrok eerder dit jaar met ruzie bij 50PLUS, de partij waarvan hij jarenlang het boegbeeld was. 'Positieve vonk' Krol sloot eerder al een verbond met Femke Merel van Kooten-Arissen, die na onenigheid over de partijkoers en met behoud van haar Tweede Kamerzetel de Partij voor de Dieren de rug had toegekeerd. Volgens Krol bestaat er tussen de vier een 'positieve vonk'. Tegen RTL Nieuws vertelt Krol hoe het is gegaan. ""Het was Harry Mens die na de opname van een uitzending waarin ik zat tegen mij zei: heb je weleens met Henk Otten gesproken? Jullie passen wel bij elkaar."" ""Na een paar dagen nadenken heb ik toen een afspraak met hem gemaakt en het klikte inderdaad. De groep van Henk zit met twee zetels in de Eerste Kamer en wij met twee in de Tweede Kamer. Als je in beide vertegenwoordigd bent sta je veel sterker met je wensen richting het kabinet. Dat is een belangrijke reden om nu samen te gaan."" Hoewel Otten afkomstig is uit Forum voor Democratie dat weinig opheeft met maatregelen tegen klimaatverandering terwijl Krols fractiegenoot Femke Merel uit de Partij voor de Dieren komt gaat dat volgens Krol prima samen.","1"
"303","https://www.rtlnieuws.nl/economie/bedrijven/artikel/5167932/reacties-op-steunpakket-hoekstra-voor-klm-nederland","""We helpen KLM. En dat is een positieve boodschap."" Dat zei minister van Financien Wopke Hoekstra (CDA) vanochtend, bij een persconferentie over staatssteun aan de nationale luchtvaartmaatschappij. Lang niet iedereen is het met de minister eens. ""Ik zie geen steunpakket, ik zie een politieke overlevingsstrategie van een minister."" De reacties op het steunpakket van de overheid voor KLM zijn niet mals. Bij KLM moeten de kosten structureel met 15 procent omlaag als onderdeel van het steunpakket van 3,4 miljard euro. Ook moet de luchtvaartmaatschappij zich houden aan strengere milieueisen. Vakbonden zijn woedend, de milieubeweging is teleurgesteld en de concurrentie voelt zich dwarsgezeten. Reinier Castelein is voorzitter van vakbond De Unie, een bond die opkomt voor de belangen van middelbaar en hoger personeel. ""Ik ben stupéfait"", zegt hij tegen RTL Z. ""Ik zie geen steunpakket, ik zie een politieke overlevingsstrategie van een minister"", aldus Castelein. Hij is boos over de verschillende manier waarop Air France en KLM gered worden. Air France-personeel beter af Terwijl het personeel bij Air France de garantie heeft gekregen dat er geen gedwongen ontslagen zullen vallen, zal KLM flink moeten snijden in de kosten. Bovendien wordt van het personeel een loonoffer gevraagd. Volgens Castelein is dat niet eerlijk. Ook pilotenbond VNV is niet te spreken over het steunpakket. De piloten zeggen te begrijpen dat er moet worden bezuinigd, maar zijn boos dat het personeel niet betrokken is geweest bij de totstandkoming van de deal over een steunpakket. Daar was wel om gevraagd. ""Het Nederlandse poldermodel, gebaseerd op consensus tussen sociale partners, is hiermee terzijde geschoven"", zo klinkt het. Milieubeweging: 'Te mager' Als onderdeel van het steunpakket mag KLM minder nachtvluchten uitvoeren en moet de uitstoot van CO2 omlaag. Daarvoor moet meer gebruik worden gemaakt van biokerosine, een schonere brandstof.","1"
"304","https://www.rtlnieuws.nl/nieuws/nederland/artikel/5158111/cda-hoekstra-lijstrekker-gemor-wopke-hoekstra-buma-hugo-de-jonge","Binnen het CDA klinkt gemor over Wopke Hoekstra. Partijprominenten vinden dat hij zich veel te laat heeft teruggetrokken uit de strijd om het partijleiderschap van de partij. ""Als hij met de kerst al wist dat hij het niet wilde, had hij dit wel eerder kunnen melden."" Wopke Hoekstra stond sinds het vertrek van zijn voorganger Sybrand Buma te boek als de gedoodverfde nieuwe lijsttrekker en partijleider. Buma vertrok in de zomer van 2019 naar Leeuwarden om daar burgemeester te worden. Vriend en vijand zag in de 44-jarige Hoekstra de man die bij de verkiezingen VVD-leider Mark Rutte zou kunnen verslaan. 'Kiest voor zijn eigenbelang' Hoekstra zelf heeft tot vorige week steeds gezegd dat hij nog geen besluit over het lijsttrekkerschap had genomen. Tot afgelopen dinsdagmorgen. Toen maakte hij bekend dat hij zichzelf meer zag als 'bestuurder dan als partijleider' en daarom geen lijsttrekker wil worden. Die boodschap viel veel CDA'ers rauw op het dak en dat wordt hem dan ook niet in dank afgenomen. ""Hij kiest gewoon voor zijn eigenbelang"", zegt een invloedrijke CDA'er tegen RTL Nieuws. ""Dat stelt teleur"", zegt een ander. Twijfels over De Jonge  Tegelijk maken CDA-baronnen zich zorgen over het lijsttrekkerschap van de 42-jarige Hugo de Jonge. Zij zijn bang dat de minister van Volksgezondheid ernstige politieke schade zal oplopen als voor de verkiezingen de eerste evaluaties van de aanpak van de coronacrisis naar buiten komen. ""Daarom zou het partijbestuur een onverwachte kandidaat op het schild moeten hijsen"", zegt een voormalig CDA-minister. Dat idee krijgt steun van andere partijcoryfeeën. De Jonge stelde zich vanmiddag officieel kandidaat. Mogelijk doet staatssecretaris Mona Keijzer van Economische Zaken ook nog een worp naar het partijleiderschap. Zij heeft een wat rechtser profiel dan De Jonge.","1"
"305","https://www.rtlnieuws.nl/nieuws/politiek/artikel/5153591/nog-meer-kritiek-op-nieuwe-coronawet-kabinet-hier-moet-nog-even-aan","Er komt steeds meer kritiek op de nieuwe coronawet, waarin onder meer staat dat mensen in het openbaar tenminste anderhalve meter uit elkaar moeten blijven. Na advocaten, de ombudsman en oppositiepartijen in de Tweede Kamer is nu ook de de Raad voor de rechtspraak kritisch. Want: wat zijn de gevolgen van de tijdelijke wet voor de grondrechten van burgers? Als het aan het kabinet ligt, moet op 1 juli de Tijdelijke Wet Maatregelen Covid-19 van kracht worden, ook wel de coronawet genoemd. In de wet staat bijvoorbeeld dat het verplicht is om anderhalve meter afstand te houden. En de minister kan via de wet op sommige plekken beschermingsmiddelen zoals mondkapjes verplichten.  De wet is bedoeld als tijdelijke wet. Maar voor hoe lang? Dat hangt af van het verloop van de coronacrisis.  Gaat het lukken? De Eerste en Tweede Kamer moeten de coronawet nog wel goedkeuren. Zij zullen zich laten adviseren door deskundigen en instanties zoals de Raad voor de rechtspraak. En die zijn kritisch. Ook komt de Raad van State deze week nog met een advies. De Raad voor de rechtspraak heeft vooral moeite met de snelheid waarmee de wet tot stand is gekomen en vindt de wet ook te onduidelijk voor burgers. Ook moet er volgens de raad meer aandacht komen voor kwetsbare groepen. De wet hanteert 'veel vage normen'. Veel kritiek Onder meer de Orde van Advocaten, staatsrechtsgeleerden, oppositiepartijen in de Tweede Kamer en de ombudsman hebben zich al kritisch uitgesproken over de wet.  Volgens politiek verslaggever Floor Bremer richt de kritiek zich voornamelijk op de snelheid waarmee de wet in werking moet treden. ""Het kabinet wil graag vasthouden aan 1 juli. De angst is dat het ten koste gaat van de zorgvuldigheid en dat er daarmee te weinig wordt gekeken naar wat het voor de grondrechten van burgers betekent"", zegt Bremer.","1"
"306","https://www.rtlnieuws.nl/nieuws/politiek/artikel/5150131/visser-bijleveld-vlissingen-marinierskazerne-kamer","Staatssecretaris Barbara Visser (Defensie) is niet opnieuw in de problemen gekomen over de kwestie rond de marinierskazerne in Vlissingen. Een aantal fracties in de Tweede Kamer wilde opheldering vanwege een artikel van De Volkskrant. Zaterdag schreef De Volkskrant dat Visser al sinds voorjaar 2018 bezig is met alternatieven voor de verhuizing van de kazerne van Doorn naar Vlissingen. En dat daarbij ook de minister een actieve rol heeft gespeeld. Visser gaf aan dat ze in het vorige Kamerdebat over de kwestie al had gezegd dat ze in 2018 twijfels had en bezig was met alternatieven. Visser meldde niet aan de Kamer dat destijds al gesprekken werden gevoerd met Rotterdam en oud-politicus Co Verdaas werd aangesteld als verkenner. Oppositiepartijen zoals PVV, PvdA en SP reageerden kritisch. Visser pareerde de kritiek en legde uit hoe ze stap voor stap begon te twijfelen aan de verhuizing naar Vlissingen. De staatssecretaris benadrukte dat defensieminister Ank Bijleveld van het hele proces op de hoogte was. Die uitleg was voor een ruime Kamermeerderheid voldoende. Henk Krol, voorheen van 50PLUS, maar inmiddels afgesplitst Kamerlid, heeft no een motie van wantrouwen ingediend, maar daarvoor is weinig steun in de Kamer. De Tweede Kamer eiste ook opheldering over de rol van Bijleveld in het proces. Volgens Visser is er niets vreemds aan de rol van Bijleveld. ""Het is gebruikelijk dat je grote politieke besluiten met elkaar deelt"", aldus de staatssecretaris. Ze benadrukte daarbij dat zij politiek verantwoordelijk blijft. Visser herhaalde dat ze de Kamer en de Zeeuwen eerder bij het proces had moeten betrekken. In januari kwam naar buiten dat de verhuizing van de mariniers naar Zeeland niet doorgaat. In februari bood Visser in de Tweede Kamer meerdere keren haar excuses aan voor de gang van zaken. Met Zeeland wordt nu gesproken over compensatie. Via RTL Nieuws lekte vorige week uit dat Zeeland onder andere een zwaarbeveiligde gevangenis, een beveiligde rechtbank en betere treinverbindingen krijgt. De bedoeling is dat voor de zomer een deal met Zeeland wordt gesloten.","1"
"307","https://www.rtlnieuws.nl/nieuws/politiek/artikel/5148036/spannend-debat-amsterdam-over-optreden-burgemeester-halsema-rond","De gemeenteraad van Amsterdam spreekt vanaf 13.00 uur met burgemeester Femke Halsema over de antiracismedemonstratie op de Dam. Halsema verbood die demonstratie niet, wat tot grote woede leidde over het risico voor de volksgezondheid. Gaat de aangekondigde motie van wantrouwen het vandaag halen? Parool-verslaggever Michiel Couzy geeft antwoord. Couzy werkt als politiek verslaggever in het Amsterdamse stadhuis voor de Amsterdamse stadskrant Het Parool. ""Het wordt een heel pittig en onplezierig debat voor Halsema. Het hele land kijkt mee. Voor de draaiende camera's zullen de hoofdstedelijke politici zich ook wel willen profileren."" Oppositiepartij VVD heeft al aangekondigd een motie van wantrouwen tegen Halsema in te dienen. Forum voor Democratie heeft ook flinke kritiek, net als de Partij voor de Ouderen en het CDA. Volgens de stadsverslaggever kan Halsema in het debat maar één ding doen. ""Ze moet de partijen in de gemeenteraad weten te overtuigen dat dit niet weer gebeurt. Dat ze heeft geleerd van haar fouten en dat het niet nog een keer voorkomt."" Daar is op hetzelfde moment van het debat een goed moment voor. In Amsterdam-Zuidoost is op hetzelfde moment een antiracisme demonstratie, waar ook veel demonstranten worden verwacht. Als dat misgaat, heeft Halsema een nieuw probleem, denkt Couzy. In principe heeft ze in het debat de steun van de coalitiepartijen in de gemeenteraad. Met de coalitie van GroenLinks, D66, PvdA en SP heeft ze de meerderheid in de gemeenteraad achter zich. Maar het is geen gelopen koers."" Alleen de steun van de coalitiepartijen, zou volgens Couzy een zeer pijnlijke uitkomst van het debat zijn, ondanks dat Halsema dan niet hoeft te vertrekken. ""Het is de vraag hoe het optreden van Halsema wordt beoordeeld door de oppositiepartijen Partij voor de Dieren, ChristenUnie, Denk en Bij1. Maar een paar van die partijen waren ook bij de demonstratie vorige week, dus die zullen haar waarschijnlijk wel steunen.""","1"
"308","https://www.rtlnieuws.nl/nieuws/politiek/artikel/5146646/barbara-visser-weer-problemen-hoeveel-excuses-kan-een-mens","Staatssecretaris Barbara Visser zit in de politieke problemen na onthullingen over haar hoofdpijndossier: de verhuizing van de marinierskazerne. Donderdag wacht haar een zwaar debat. Coalitiepartijen zijn nog spaarzaam met hun woorden, maar Visser zal met een goede uitleg moeten komen. Politiek commentator Frits Wester is kritisch: ""Hoeveel excuses kan een mens opbrengen of verdragen? Het is een keertje klaar.""  Afgelopen weekend kwam via de Volkskrant naar buiten dat VVD-staatssecretaris Barbara Visser in het geheim veel langer naar een nieuwe locatie zocht voor de marinierskazerne. Die zou van Doorn naar Vlissingen verhuizen, maar de verhuizing naar Zeeland werd in januari tot ieders grote verbazing afgebroken. De kazerne verhuist nu naar Nieuw-Milligen, vlakbij Apeldoorn.  Dat die verhuizing naar Zeeland niet doorging, zorgde begin dit jaar voor woedende reacties. Zeeland had al miljoenen geïnvesteerd in het bouwklaar maken van de locatie in Vlissingen. Tegen de Tweede Kamer had de staatssecretaris begin dit jaar gezegd dat ze een half jaar naar een alternatief voor de voorgenomen verhuizing van Doorn naar Vlissingen had gezocht. Maar uit vertrouwelijke Defensiestukken die de Volkskrant heeft, komt naar voren dat vanaf september 2018 al met Rotterdam is overlegd over mogelijke locaties.  Defensie ontkent dat Visser de Tweede Kamer op het verkeerde been heeft gezet: dat Visser naar alternatieven bekeek, was bekend. Wel geeft de staatssecretaris toe dat ze in het debat per ongeluk een verkeerd jaartal noemde: Visser sprak over 'najaar 2019', maar dat moest 'najaar 2018' zijn.  De onthulling is pijnlijk voor de VVD-staatssecretaris, omdat de gang van zaken rond de afgeblazen verhuizing van de kazerne naar Vlissingen haar eerder al in politieke problemen bracht. Tijdens een debat begin dit jaar overleefde Visser ternauwernood een motie van afkeuring, ingediend door de SGP. ","1"
"309","https://www.rtlnieuws.nl/nieuws/politiek/artikel/5146361/stevige-kritiek-op-stikstofbeleid-plannen-te-vrijblijvend","De stikstofaanpak van het kabinet is te vrijblijvend en de maatregelen gaan niet ver genoeg. Met die harde kritiek komt de commissie onder leiding van Johan Remkes. Verder benadrukt de commissie dat de corona-uitbraak het stikstofprobleem niet heeft opgelost.  De stikstofaanpak van het kabinet is te vrijblijvend en de maatregelen gaan niet ver genoeg. Met die harde kritiek komt de commissie onder leiding van Johan Remkes. Verder benadrukt de commissie dat de corona-uitbraak het stikstofprobleem niet heeft opgelost. Nadat de Raad van State vorig jaar het stikstofbeleid volledig onderuit had gehaald, heeft het kabinet aan een nieuw beleid gewerkt om de crisis het hoofd te bieden. Zo ging de maximumsnelheid terug naar 100 km/uur en werden er honderden miljoenen vrijgemaakt om boeren in de buurt van kwetsbare gebieden uit te kopen. De maatregelen hadden als doel om de tienduizenden projecten die stil kwamen lagen (onder meer woningprojecten) langzaam weer op te starten.   Harde kritiek De commissie onder leiding van Johan Remkes (nu nog burgemeester van Den Haag) adviseert het kabinet in de aanpak. Vandaag uitte de commissie in haar eindadvies harde kritiek op het kabinetsbeleid. ""De vrijblijvendheid van de maatregelen om de stikstofproblemen op te lossen moet er vanaf"", concludeert de commissie. Zo zijn er regelingen voor boeren om te stoppen met hun bedrijf, maar dat gebeurt op vrijwillige basis. Dat is niet genoeg, vindt de commissie.  Het behalen van de natuurdoelen en de reductie van stikstofuitstoot moet in wet- en regelgeving worden vastgelegd. Veder moet hard in de wet worden vastgelegd dat de uitstoot van stikstof in 2030 met de helft is gedaald ten opzichte van 2019.  Ook stelt voorzitter Remkes dat onder de huidige coronacrisis 'ten onrechte' wordt gedacht dat het stikstofprobleem zich als het ware vanzelf oplost. ""De abrupte afname van emissies van stikstof is naar verwachting tijdelijk"", concludeert de commissie.  De ammoniakemissies uit de landbouw zijn volgens de commissie de afgelopen maanden zelfs helemaal niet afgenomen.","1"
"310","https://www.rtlnieuws.nl/nieuws/politiek/artikel/5133591/cda-lokale-afdelingen-vluchtelingenkinderen-weeskinderen","CDA-afdelingen keren zich tegen het standpunt van de landelijke fractie over vluchtelingenkinderen in Griekse opvangkampen. Zij willen dat Nederland 500 weeskinderen opneemt uit de overvolle kampen. Inmiddels steunen veertig lokale en provinciale afdelingen de oproep.  Volgens CDA-wethouder Klaas Valkering van het Noord-Hollandse Bergen, die namens de groep het woord voert, komen er nog steeds afdelingen bij die het pleidooi steunen. De reden van het verzet is helder, zegt Valkering. ""Omdat het 500 weeskinderen zijn. Daarom. Als iets namelijk niet past binnen het gedachtengoed van onze partij dan is dat wel om 500 weeskinderen onder verslechterende omstandigheden in Griekse vluchtelingenkampen te laten zitten."" CDA-prominenten zoals oud-premier Dries van Agt, Herman Wijffels, Ad Koppejan en Tineke Lodders steunen de oproep van de afdelingen. Volgens Valkering is het een uiting van zorgen die een deel van de afdelingen heeft over 'de verrechtsing' van het CDA, zegt hij tegen dagblad Trouw. ""Zij hoopten dat er na de lange discussie vorig jaar over het kinderpardon iets blijvend veranderd zou zijn."" Hij doelt daarmee op de kwestie die vorig jaar speelde toen de landelijke fractie onder druk van de eigen leden akkoord ging met een ruimer kinderpardon. Tientallen gemeenten hebben eerder aangegeven dat zij kinderen uit de kampen willen opvangen. Ook een aantal andere Europese landen heeft dat gedaan. Maar het kabinet - ook al zien coalitiepartijen D66 en ChristenUnie dat graag anders - wil daar niet aan. Het standpunt van het kabinet is dat het geen voorstander is van een tijdelijke oplossing, zoals de herplaatsing de kinderen naar Nederland. Ook vreest het kabinet dat de weeskinderen niet allemaal wees zijn, maar dat ze ook worden ingezet om een aanvraag te kunnen doen hun familie naar Nederland te halen. Het kabinet wil zo niet mensensmokkelaars in de hand werken. Daarom kiezen ze er voor om Griekenland te helpen met de voogdij en opvang op het vaste land.","1"
"311","https://www.rtlnieuws.nl/nieuws/nederland/artikel/5131576/50plus-politiek-partij-geert-dales-ruzie","50PLUS-voorzitter Geert Dales treedt vandaag af. Hij zou eigenlijk aanblijven tot er op 1 augustus een nieuw bestuur zou aantreden, maar daarvoor zijn nu al 'alle voorbereidingen afgerond', laat Dales weten. Dales kondigde vorige maand zijn vertrek aan, na een hoogopgelopen ruzie in de partijtop. Dat hij nog maanden wilde aanblijven om de machtsoverdracht te regelen en lopende zaken te behartigen was een bron van ergernis voor zijn tegenstanders. Vrijwel alle landelijke volksvertegenwoordigers van 50PLUS zegden het vertrouwen in hem op. Alleen politiek leider Henk Krol steunde Dales nog, de rest van de Tweede Kamerfractie en de voltallige senaatsfractie wilden niet meer met hem verder. Dales' voorganger Jan Zoetelief stapte twee jaar geleden ook met ruzie op. Hij was in ongenade gevallen bij onder anderen oprichter Jan Nagel. Datzelfde lot trof onlangs ook Dales, die in 2018 juist was aangesteld om de partij in rustiger vaarwater te brengen. ""De vervelende afloop laat onverlet dat ik met veel voldoening terugkijk op twee jaar 50PLUS-voorzitterschap"", schrijft Dales aan de leden van zijn partij. ""Ik ben nu uitbestuurd bij 50PLUS."" Leider en boegbeeld van 50PLUS Henk Krol kondigde begin mei ook zijn vertrek aan en richtte een nieuwe partij op, de Partij voor de Toekomst. Tijdens de ledenvergadering op 1 augustus wordt een volledig nieuw hoofdbestuur gekozen. Onder de acht mensen die een gooi doen naar het partijvoorzitterschap is partij-oprichter, oud-voorzitter en tevens erevoorzitter Jan Nagel.","1"
"312","https://www.rtlnieuws.nl/nieuws/politiek/artikel/5109861/bestuur-denk-buiten-spel-na-opstappen-leden","Door het terugtreden van penningmeester Serif Uysal telt het bestuur van de politieke partij nog maar twee leden. Partijvoorzitter Selçuk Öztürk en secretaris Zahir Rana houden vast aan hun bestuurszetel, maar met twee leden mag het bestuur volgens de regels van de partij geen besluiten nemen. Overigens stelt Öztürk dat het bestuur nog wel bevoegd blijft met twee leden. Hij laat aan RTL Nieuws weten met een plan te komen hoe hij het gat in het bestuur gaat opvullen. De partij DENK is al een tijd lang verwikkeld in een hoogoplopend conflict. Het begon in maart nadat Tunahan Kuzu was teruggetreden als partijleider en fractievoorzitter. Kuzu zei dat het werk een te grote belasting was geworden maar later bleek dat hij moest vertrekken vanwege een buitenechtelijke affaire. Kuzu beschuldigde Öztürk van 'broedermoord' omdat hij de verhalen over de buitenechtelijke affaire naar buiten zou hebben gebracht.  Zijn tijdelijke vervanger Farid Azarkan riep het bestuur vervolgens op weg te gaan. Ook de partijraad en de jongerenbeweging vroegen hierom. Een interim-bestuur zou orde op zaken moeten stellen. Penningmeester Şerif Uysal is het derde lid van het bestuur dat opstapt. Maar onder anderen Öztürk, zelf Tweede Kamerlid, geeft zijn zetel nog niet op. Hij is al maanden verwikkeld in een strijd met zijn mede-oprichter Tunahan Kuzu. De partij kondigde zaterdag aan dat onderzoeksbureau Berenschot onderzoek gaat doen naar het conflict. Een nieuw bestuur zou moeten worden aangewezen in een algemene ledenvergadering. Daar moeten de leden dus de ruzie gaan beslechten.Voor 6 juni staat zo'n vergadering gepland. Als het evenement doorgaat zal ook Berenschot de resultaten van het onderzoek presenteren","1"
"313","https://www.rtlnieuws.nl/nieuws/politiek/artikel/5105021/brabantse-cda-prominenten-na-peiling-over-samenwerking-fvd-partij","Opnieuw is er onrust binnen het CDA in Noord-Brabant over eventuele samenwerking met Forum voor de Democratie in het provinciebestuur. De partij hield dit weekend een peiling onder haar leden maar de vragen daarin zijn sturend, schrijven prominente partijleden zoals de oud-ministers Hanja Maij-Weggen en Ernst Hirsch Ballin. Opnieuw is er onrust binnen het CDA in Noord-Brabant over eventuele samenwerking met Forum voor de Democratie in het provinciebestuur. De partij hield dit weekend een peiling onder haar leden maar de vragen daarin zijn sturend, schrijven prominente partijleden zoals de oud-ministers Hanja Maij-Weggen en Ernst Hirsch Ballin. In een vandaag verschenen open brief van twee oud-gedeputeerden van provinciale staten van Noord-Brabant, die is ondertekend door verschillende prominente Brabantse CDA'ers, staat dat de leden door de partij niet serieus worden genomen. De briefschrijvers verzetten zich tegen samenwerking met FvD in Brabant. Op dit moment wordt er onderhandeld over een coalitie tussen VVD, FvD, CDA en Lokaal Brabant, nadat de vorige coalitie in de provincie viel over stikstofmaatregelen. Het provinciale CDA-partijbestuur zei de Noord-Brabantse leden in een peiling te vragen hoe ze tegenover samenwerking met FvD staan. Die peiling werd dit weekend uitgezet onder leden die zich daarvoor hebben aangemeld. ""Maar deze peiling is natuurlijk geen peiling. De leden worden door deze peiling als een stel kleuters en naïevelingen gezien. Inhoudelijk kunnen zij niets beoordelen"", schrijven zij. Volgens de schrijvers worden er vijf vragen gesteld waar geen enkel CDA-lid het oneens kan zijn. De echte vraag zou volgens de ondertekenaars moeten zijn tegen welke prijs CDA'ers bestuursverantwoordelijkheid willen dragen. Om daar zelf direct op te antwoorden dat die prijs op voorhand 'onacceptabel' lijkt.","1"
"314","https://www.rtlnieuws.nl/nieuws/nederland/artikel/5103211/geert-dales-stapt-op-als-voorzitter-50plus-ook-rest-van-bestuur","Geert Dales stapt op als partijvoorzitter van 50PLUS. Ook de rest van het hoofdbestuur van de ouderenpartij stopt ermee. Dat heeft Dales gezegd in het televisieprogramma Buitenhof. Eerder hadden vrijwel alle landelijke volksvertegenwoordigers van 50PLUS het vertrouwen in Dales opgezegd. Alleen politiek leider Henk Krol steunde hem nog, de rest van de Tweede Kamerfractie en de voltallige senaatsfractie wilden niet meer met hem verder. Toch vertrekt Dales naar eigen zeggen vooral om persoonlijke redenen. Vier jaar geleden, nadat hij een zware depressie te boven was gekomen, beloofde hij zijn echtgenoot 'altijd het zonnetje in huis' te zullen zijn. Al het geruzie binnen 50PLUS, waar hij sinds 2018 voorzitter was, maakt dat volgens hem onmogelijk.  De andere twee bestuursleden, Robert Gielisse en Bert Kannegieter, houden het eveneens voor gezien. ""Wij hebben gezegd: samen uit, samen thuis. Dus het hele bestuur treedt af"", aldus Dales. Partijleider Krol 'is hier uiteraard van op de hoogte.'  ""Wij hebben deze stap moeten zetten omdat in de afgelopen anderhalve maand een aantal samenwerkingsrelaties door allerlei oorzaken niet meer levensvatbaar zijn en wij onze normale taken niet meer kunnen uitvoeren"", meldt het partijbestuur in een verklaring.   Om een nieuw bestuur te kiezen moet zo snel mogelijk een ledenvergadering worden belegd. Een fysieke bijeenkomst is wegens de maatregelen tegen het nieuwe coronavirus niet toegestaan, daarom zal een elektronische vergadering uitkomst moeten bieden. Dales' voorganger Jan Zoetelief stapte twee jaar geleden ook met ruzie op. Hij was in ongenade gevallen bij onder anderen oprichter Jan Nagel. Datzelfde lot trof onlangs ook Dales, die in 2018 juist was aangesteld om de partij in rustiger vaarwater te brengen.","1"
"315","https://www.rtlnieuws.nl/nieuws/nederland/artikel/5091056/denk-politiek-ozturk-azarkan-kuzu-conflict-partij-voortbestaan","DENK-fractievoorzitter Farid Azarkan denkt dat zijn partij uiteen zal vallen als er niks verandert. Door een hoogoplopend conflict is er volgens hem nog maar één oplossing: dat het bestuur opstapt Als er niks verandert zal DENK op een 'ramkoers' richting de ledenvergadering van 6 juni afgaan, zei fractievoorzitter Farid Azarkan bij Jinek. ""Vervolgens valt die partij in stukken uiteen. En ik wil dat echt voorkomen."" Binnen DENK is er al langere tijd een machtsstrijd gaande tussen de twee mannen die de partij in 2014 oprichtten: Tunahan Kuzu en Selçuk Öztürk. Een aantal weken geleden legde Kuzu zijn functie als fractievoorzitter neer, toen noemde hij de impact op zijn persoonlijke leven als reden. Later kwam naar buiten dat een buitenechtelijke relatie en een beschuldiging van grensoverschrijdend gedrag uit 2018 de oorzaak waren. Öztürk zou deze affaire hebben gebruikt om Kuzu onder druk te zetten om zijn functie neer te leggen. Kuzu beschuldigde daarom zijn fractiegenoot Öztürk van 'broedermoord' en 'chantage'. Ook sprak hij van 'politiek lynchen'. Farid Azarkan, die inmiddels het fractievoorzitterschap van Kuzu heeft overgenomen, zei bij Jinek dat in 2018 gesproken is over de affaire. Toen heeft Kuzu korte tijd zijn taken neergelegd een aangegeven dat hij zijn gedrag zou veranderen. Volgens Azarkan was het hiermee klaar.  Inmiddels is de partij twee jaar verder en moeten ze vooruit, zegt hij. ""Ik zie een partij die dermate in de problemen zit dat het voorbestaan op het spel staat. Ik kan elke keer in de spiegel terugkijken, maar daarmee los ik dit nietop."" De enige oplossing die Azarkan ziet is dat het bestuur van DENK opstapt. ""Dan kunnen we met elkaar aan de slag om de situatie te verbeteren. Ik constateer dat de heer Öztürk de sleutel in handen heeft.""","1"
"316","https://www.rtlnieuws.nl/nieuws/politiek/artikel/5090661/tweede-kamerfractie-slaapt-een-nachtje-over-positie-voorzitter","De Tweede Kamerfractie van 50PLUS wordt het niet eens over de positie van partijvoorzitter Geert Dales. De voorzitter bleek vandaag alleen nog het vertrouwen te hebben van partijleider Henk Krol, de andere Tweede én Eerste Kamerleden lieten vanochtend weten van hem af te willen. De ergernis spitst zich toe op de bestuursstijl van Dales, die volgens zijn tegenstanders wordt omschreven als 'autocratisch en weinig democratisch'. Daarnaast wil hij volgend jaar bij de Tweede Kamerverkiezingen op de kieslijst voor 50PLUS, terwijl hij daar in het partijbestuur zelf invloed op heeft. Om die redenen hebben de Kamerleden Léonie Sazias, Corrie van Brenk en Gerrit Jan van Otterloo het vertrouwen in hem opgezegd. Ook 50PLUS-Eerste Kamerleden Martin van Rooijen en Martine Baay hebben, net als erevoorzitter Jan Nagel, geen vertrouwen meer in Dales. Dales liet vanmiddag voorafgaand aan de fractievergadering, aan RTL Nieuws weten zich geen enkele zorgen te maken over zijn positie. Hij en partijleider Krol zijn onlangs verkozen door een grote meerderheid van de 50PLUS-leden. ""De honden blaffen, maar de karavaan trekt verder"", zegt Dales over het verzet van 'slechts een handjevol leden'. Hij zegt al vele tientallen steunbetuigingen van leden in zijn mail te hebben ontvangen. ""De taak van Henk en mij is om een einde te maken aan de partij van een stelletje bejaarden die rollebollend over straat gaan. Daar zijn we goed mee bezig en daar gaan we gewoon mee verder."" Partijleider Henk Krol zegt tegen politiek verslaggever Frits Wester na afloop van het fractieoverleg dat het om een weliswaar heel klein groepje gaat dat Dales verwijten maakt, maar 'wel heel belangrijke mensen'. ""Geert is krachtig in zijn optreden, dat is voor sommige mensen te krachtig. Ik vind zijn optreden heel goed"", zegt Kro","1"
"317","https://www.rtlnieuws.nl/nieuws/politiek/artikel/5090186/tweede-kamer-50plus-partijvoorzitter-geert-dales-henk-krol-ruzie","Bijna alle Eerste - en Tweede Kamerleden van 50PLUS zeggen het vertrouwen op in partijvoorzitter Geert Dales. Dat laten ze in een persbericht weten. Partijleider Henk Krol steunt de oproep niet en is onaangenaam verrast. Volgens politiek verslaggever Frits Wester dreigt een scheuring van de partij. De bestuursstijl van Dales wordt in het persbericht omschreven als 'autocratisch en weinig democratisch'. Zelf de Kamer in Tweede Kamerlid Léonie Sazias zegt tegen het ANP dat er veel onrust is in de partij. ""Dales wil niet bewegen, dan houdt het eens op."" Partijvoorzitter Dales wil na de verkiezingen de Tweede Kamer in. Dat valt slecht binnen de partij. Naast Sazias hebben ook de Tweede Kamerleden Corrie van Brenk en Gerrit Jan van Otterloo het vertrouwen in Dales opgezegd. Ook de Eerste Kamerleden Martin van Rooijen en Martine Baay en erevoorzitter Jan Nagel hebben geen vertrouwen meer in Dales. Vanmiddag bespreken de Kamerleden het geëscaleerde conflict in de partij met Krol. ""Het zou logisch zijn als hij ook daar de meerderheid steunt"" en hun kant kiest, vindt Van Brenk. Zij, Sazias en Van Otterloo 'hebben een heel duidelijke mening' en 'wij gaan niet anders denken'. De drie Kamerleden zijn niet van plan om het vertrouwen in Krol op te zeggen, zegt Van Brenk. De vierkoppige Kamerfractie werkt volgens haar 'prima samen'. Henk Krol is onaangenaam verrast over het feit dat de leden van zijn 50Plus-Tweede Kamerfractie het vertrouwen in partijvoorzitter Dales hebben opgezegd. De leden onder aanvoering van Kamerlid Sazias lieten dat in een persbericht weten. Henk Krol: ''Ik wist niks van dit persbericht. Het heeft mij na onze contacten gisteren verbaasd en overvallen.'' Op de vraag of er nu een splitsing dreigt in de fractie van 50Plus reageert Krol gelaten. ""Dat is niet aan mij. Ik heb nog steeds vertrouwen in Geert Dales. Onze leden hebben op hun beurt onlangs nog het vertrouwen in mij uitgesproken. ","1"
"318","https://www.rtlnieuws.nl/nieuws/politiek/artikel/5087561/politiek-leider-denk-stomverbaasd","Farid Azarkan, de politiek leider van DENK, is met stomheid geslagen dat het partijbestuur niet wil aftreden. Azarkan riep het bestuur op om op te stappen na publicaties over de buitenechtelijke relatie van partijgenoot Kuzu en de rol die mede-fractiegenoot Özturk - tevens partijvoorzitter - gespeeld zou hebben bij Kuzu’s terugtreden als fractievoorzitter. Farid laat met hoorbaar ingehouden woede aan RTL Nieuws weten: “Dit is allemaal weinig eervol. Zo ga je niet met je politiek leider om. Ik wist niks van deze verklaring en niemand van het bestuur is voor mij nu bereikbaar. Geen idee waar ze zijn en ook nemen ze de telefoon niet op. Hoe kun je je politiek leider zo overvallen."" Azarkan zegt juist dat hij deze toestanden voor had willen zijn met zijn pleidooi dat het bestuur moest aftreden. ""Hoe kan een bestuur dat zelf zo verweven is met de ontstane ellende, zelf onderzoek doen. De rest had het voorbeeld van de vice-voorzitter moeten volgen, die wel meteen is afgetreden. Ik wil een scheuring juist voorkomen. Maar als je zo doorgaat heb je straks twee politiek leiders. De samenwerking in de fractie wordt nu ook heel moeilijk, zo niet onmogelijk. Nogmaals dit is zo dom en zo weinig respectvol."" Ook de lokale fractievoorzitters van DENK en de jongerenorganisatie van de partij eisen dat het bestuur opstapt. Zij hebben een open brief geschreven aan het bestuur.","1"
"319","https://www.rtlnieuws.nl/nieuws/politiek/artikel/5087506/bestuur-denk-treedt-na-oproep-azarkan-niet-terug","Het bestuur van DENK met Tweede Kamerlid Selçuk Öztürk als voorzitter blijft zitten. Fractievoorzitter Farid Azarkan vroeg het bestuur eerder deze week terug te treden om zo de crisis in de partij te bezweren. In een verklaring aan de leden laat het bestuur weten niet op het verzoek in te gaan en dat het 'voorlopig' de werkzaamheden voortzet. Het bestuur gaat 'onafhankelijke personen aanstellen om het bestuur de komende tijd te ondersteunen en te bemiddelen' in de ruzie. Ook wil het een onafhankelijk onderzoek naar de ruzie laten doen. Op een algemene ledenbijeenkomst op 6 juni zal openheid van zaken worden gegeven, aldus het bestuur. ""Tot die tijd zullen wij als bestuur ons uiterste best doen om verschillen weer op één lijn te krijgen en te komen tot rust."" Deze week brak een crisis uit in de partij nadat HP/De Tijd had gemeld dat Tunahan Kuzu vorige maand was teruggetreden als politiek- en fractieleider om een buitenechtelijke relatie en 'grensoverschrijdend gedrag'. Kuzu ontkende dat laatste ten stelligste. Een paar dagen beschuldigde Kuzu zijn fractiegenoot Öztürk van 'broedermoord' en 'chantage', omdat die de buitenechtelijke relatie zou hebben gebruikt om hem onder druk te zetten. Öztürk gebruikte de kwestie volgens Kuzu om hem 'politiek te lynchen'. Azarkan pleitte woensdag voor een interim-bestuur zodat hij de partij uit de crisis kon leiden. Volgens hem kan het bestuur de partij niet uit de crisis halen omdat het onderdeel is van de ruzie.","1"
"320","https://www.rtlnieuws.nl/nieuws/politiek/artikel/5084966/fractievoorzitter-azarkan-vraagt-denk-bestuur-terug-te-treden","De crisis binnen de partij DENK gaat maar door. Farid Azarkan, die het fractievoorzitterschap van DENK voorlopig overneemt, vraagt het bestuur van die partij terug te treden. Hij pleit voor een interim-bestuur 'waarmee ik leiding kan geven om uit deze crisis te komen', zegt de politicus. ""Ik heb in het partijbelang besloten het bestuur te vragen verantwoordelijkheid te nemen"", zegt Farid Azarkan in een filmpje op sociale media. Ook Selçuk Öztürk zit als partijvoorzitter in dat bestuur. Hij is een van de hoofdrolspelers in het conflict dat is opgelaaid in die partij. Tunahan Kuzu beschuldigt zijn medeoprichter Öztürk van 'broedermoord' en 'chantage', omdat de partijvoorzitter de buitenechtelijke relatie van Kuzu zou hebben gebruikt om hem onder druk te zetten.Kuzu kondigde vorige maand aan zijn fractievoorzitterschap neer te leggen. Hij was tevens partijleider, maar gaf aan na de verkiezingen van 2021 uit de politiek te stappen. Via de media kwamen verhalen naar boven dat hij zich schuldig zou hebben gemaakt aan 'grensoverschrijdend gedrag'. Kuzu zegt dat Öztürk, die hem al langer zou ondermijnen, hierachter zat. In een ziedende post op Facebook zegt Kuzu dat ""deze kwestie door mijn ‘strijdmakker’ werd misbruikt om mij politiek te lynchen"".  ","1"
"321","https://www.rtlnieuws.nl/nieuws/politiek/artikel/5082646/kuzu-beticht-denk-voorzitter-ozturk-van-politieke-broedermoord","Tunahan Kuzu, de voormalige partijleider van DENK, haalt in een Facebook-post uit naar zijn partijgenoot Selçuk Öztürk. Die zou 'broedermoord' hebben gepleegd en zich schuldig hebben gemaakt aan 'regelrechte' chantage. Öztürk zou na maanden van spanningen tussen de oprichters van DENK, de buitenechtelijke affaire van Kuzu in 2018 hebben opgerakeld om hem 'ten val te brengen'. Kuzu maakte enkele weken geleden bekend te stoppen als fractievoorzitter. Ook is hij niet beschikbaar als lijsttrekker voor de volgende Kamerverkiezingen in 2021, zei hij toen. In de post op Facebook schrijft hij dat 'de leden een oordeel mogen vellen over deze kwestie' op de ledenvergadering in juni. ""Daarbij zal ik aanwezig zijn om mijn kant van het verhaal te vertellen en de leden ervan te overtuigen dat matennaaierij geen kernwaarde van DENK is"", schrijft Kuzu. Of dit betekent dat hij zich toch kandidaat wil stellen, is niet duidelijk. Kuzu was niet bereikbaar voor commentaar. De politici stapten in 2014 samen uit de Tweede Kamerfractie van de PvdA. Later richtten ze de inmiddels controversiële beweging DENK op, met als belangrijkste doelgroep Nederlanders met een migratieachtergrond. De partij heeft momenteel drie zetels in de Tweede Kamer. De afgelopen weken kwam DENK veelvuldig in het nieuws wegens onderling geruzie. In HP/De Tijd verscheen een verhaal dat Kuzu zich schuldig zou hebben gemaakt aan 'grensoverschrijdend gedrag' tegenover een jonge vrouw waarmee hij een affaire zou hebben. ""De beschuldiging zoals die uiteindelijk werd opgeschreven heeft me zwaar getroffen. Wat me nog meer raakte, was de manier waarop deze kwestie door mijn ‘strijdmakker’ werd misbruikt om mij politiek te lynchen"", zegt Kuzu over Öztürk.","1"
"322","https://www.rtlnieuws.nl/nieuws/politiek/artikel/5074081/kuzu-vertrek-grensoverschrijdende-relatie-medewerker","Niet het missen van energie en inzet, maar een grensoverschrijdende relatie met een voormalig medewerkster van zijn partij is de reden van het vertrek van Tunahan Kuzu als leider van DENK. Dat schrijft HP/De Tijd op basis van een schriftelijke verklaring van de vrouw. Volgens het blad schrijft ze daarin dat na afloop van de verhouding een 'grensoverschrijdend' incident heeft plaatsgevonden. Ze beschuldigt Kuzu - die getrouwd is - van machtsmisbruik en ander ongewenst gedrag. Hij kondigde vorig weekend onverwachts zijn vertrek aan. De vrouw luchtte vorig jaar haar hart bij de huidige partijleider Farid Azarkan. Die zou geschokt hebben gereageerd en hebben gezegd dat hij ging nadenken over maatregelen, maar zou vervolgens niets meer van zich hebben laten horen. Daarna zocht de vrouw contact met Kamervoorzitter Khadija Arib, die haar aanraadde aangifte te doen. Dat bevestigt ook een woordvoerder van Arib, maar die wil verder niet inhoudelijk op de zaak ingaan. De vrouw wilde echter geen aangifte doen, omdat ze bang was dat de openbaring grote gevolgen zou hebben voor haar leven. Ook werkte ze inmiddels al niet meer bij de partij. Ze wilde de kwestie laten rusten, totdat partijvoorzitter Selçuk Öztürk ineens contact met haar opnam en vertelde dat hij Kuzu wilde confronteren. De vrouw zegt hier niet aan te hebben meegewerkt. Tunahan Kuzu zelf gaat niet inhoudelijk in op de bevindingen van HP/De Tijd. Hij zegt in een verklaring niets te hebben gedaan 'wat op welke wijze dan ook geduid kan worden als grensoverschrijdend'. ""Mijn besluit om te stoppen als politiek leider en als Kamerlid is ingegeven vanuit wat ik al eerder heb verklaard, namelijk de impact op mijn persoonlijke leven en het missen van de energie en de inzet om er nog een periode volop voor te gaan"", aldus Kuzu.","1"
"323","https://www.rtlnieuws.nl/nieuws/politiek/artikel/5061781/rutte-voelt-nu-niets-voor-lockdown-meerderheid-kamer-steunt-beleid","Premier Mark Rutte sloot in het debat met de Tweede Kamer vandaag niet uit dat er op korte termijn extra maatregelen nodig zijn om de verspreiding van het coronavirus tegen te gaan. Dat zal gebeuren als het aantal ziektegevalllen en doden door het virus erg oploopt. Maar een zogeheten lockdown is nu niet aan de orde. Op zo’n lockdown drongen twee partijen in de Tweede Kamer aan, de PVV van Geert Wilders en Forum voor Democratie van Thierry Baudet. De PVV en Forum voor Democratie geloven niet in de strategie van maximale controle die moet leiden tot een vorm van groepsimmuniteit, omdat nog niet zeker is dat mensen die van het nieuwe virus zijn genezen, het niet opnieuw kunnen krijgen. Er zouden onnodig veel mensen ziek worden en sterven, vinden ze. De rest van de partijen in de Tweede Kamer schaarde zich wel achter de maatregelen van het kabinet. De aanpak om 'alles te doen wat nodig is' geeft vertrouwen, zei GroenLinks-leider Jesse Klaver. Wel waren er veel vragen, onder meer over de zorgcapaciteit, het tekort aan beschermingmiddelen en over de zogeheten groepsimmuniteit die langzaam zou ontstaan als meer mensen zijn genezen. Vooralsnog keerden op Forum voor Democratie na alle partijen zich tegen de oproep van de PVV om nu een lockdown in te stellen, om de contacten tussen mensen nog veel verder terug te dringen. In veel andere Europese landen is dat al gebeurd. De andere partijen volgen de redenering van het kabinet, dat op basis van adviezen van deskundigen stelt dat het virus alsnog de kop opsteekt zodra de maatregelen na zo'n lockdown weer worden versoepeld. Premier Rutte zei dat er al veel meer is gebeurd nadat door de 'rigoureuze' maatregelen het sociale verkeer is afgenomen, onder meer omdat veel mensen al thuis werken. En er zijn hierdoor ook andere effecten, zoals de enorme krimp van het aantal mensen in het openbaar vervoer.","1"
"324","https://www.rtlnieuws.nl/nieuws/nederland/artikel/5029146/verhuizing-marinierskazerne-vlissingen-nieuw-miiligen-apeldoorn","Staatssecretaris Barbara Visser (Defensie) heeft in de Tweede Kamer excuses aangeboden voor haar eigen handelen in de kwestie van de verhuizing van de marinierskazerne in Doorn. Deze verhuizing naar Vlissingen gaat niet door en dat heeft Visser te lang voor zich gehouden, erkende ze. Een tijd lang heeft Visser haar twijfels voor zich gehouden over de verhuizing, na kritische signalen uit het Korps Mariniers. ""Als ik erop terugkijk, zie ik dat ik Zeeland en de Kamer mee had moeten nemen in de twijfels"", aldus Visser in een emotionele verklaring. Ze begrijpt dat de Zeeuwen teleurgesteld en boos zijn. ""Ik kan allerlei kwalificaties bedenken. Dat realiseer ik me. Ik wil daarom ook naar u toe mijn excuses aanbieden."" ""Ik vond niet dat ik lichtzinnig mijn twijfels kon uitspreken, zonder te weten of er alternatieven waren"", legt de staatssecretaris uit. Ze was bang dat ze 'emotie, twijfel en onrust' zou oproepen. Maar dat is juist gebeurd nadat ze haar twijfels zo lang geheim heeft gehouden, aldus Visser. Veel fracties in de Kamer hebben snoeiharde kritiek op het kabinetsbesluit om de verhuizing naar Vlissingen af te blazen. Oppositiepartijen als GroenLinks, PvdA en SP haalden uit naar de 'stiekeme' wijze waarop de Zeeuwen zijn behandeld. Volgen SP-Kamerlid Sadet Karabulut is hun 'een rotstreek' geleverd omdat al maanden in stilte is overlegd over de verhuizing van de marinierskazerne naar Nieuw Milligen. GroenLinks-Kamerlid Isabella Diks zei dat de Zeeuwen 'een rad voor ogen is gedraaid'. Ook is er veel kritiek op de manier waarop mariniers die moeite hebben met de verhuizing naar Vlissingen, nu de schuld in de schoenen geschoven krijgen. Maar ook CDA-Kamerlid Martijn van Helvert toonde zich kritisch. Als hij een Zeeuw was geweest, zou hij zich 'bedonderd' hebben gevoeld door de gang van zaken.","1"
"325","https://www.rtlnieuws.nl/nieuws/politiek/artikel/5026706/kamer-debatteert-met-staatssecretaris-over-marinierskazerne","De Tweede Kamer buigt zich donderdagochtend over de geannuleerde verhuizing van de mariniers naar Zeeland. De Kamer wil verantwoordelijk staatssecretaris Barbara Visser spreken omdat sommige partijen door de gebroken belofte aan Zeeland mogelijk het vertrouwen in haar zijn verloren. De 'vertrouwensvraag' ligt volgens onder meer de SGP op tafel nu de marinierskazerne niet zoals beloofd naar Vlissingen, maar naar het Gelderse Nieuw Milligen verhuist. Kamerlid Chris Stoffer wijst erop dat maandenlang met alternatieve vestigingsplaatsen voor de nieuwe kazerne 'blijkt te zijn onderhandeld, zonder dat de Zeeuwen daarvan wisten'. ""Dan heb je het echt over: kunnen we de overheid vertrouwen. Zulke grote woorden gebruikt de SGP niet zomaar, zegt onder meer regeringspartij CDA. Daarom moet Visser (VVD) snel naar de Kamer komen, vinden ook andere partijen. Vrijwel de hele Kamer wilde dat zij nog voor het voorjaarsreces dat volgende week begint verantwoording komt afleggen. Politiek verslaggever Fons Lambie noemt het afblazen van de verhuizing van de marinierskazerne 'een politiek hoofdpijndossier voor staatssecretaris Visser'. ""Toen Visser half januari de ministerraad probeerde te overtuigen, brak een kift uit in het kabinet. Het besluit was niet goed voorbereid en Visser moet eerst een plan voor compensatie uitwerken. Toen het plan vervolgens uitlekte, kwam natuurlijk kritiek uit Zeeland"", zegt Lambie. ""Visser hield lang vol dat er 'nog geen officieel besluit' was genomen. De Zeeuwen voelden zich voor de gek gehouden, ook omdat Defensie al langer zocht naar alternatieven. Ruzie met de regio, boze bestuurders en irritatie bij coalitiepartijen over hoe Visser dit heeft aangepakt. Visser kan dan ook veel kritiek verwachten uit de Tweede Kamer.""","1"
"326","https://www.rtlnieuws.nl/nieuws/politiek/artikel/5026266/tweede-kamer-keurt-ceta-goed-nu-eerste-kamer-nog","De Tweede Kamer is akkoord met CETA, het handelsverdrag van de Europese Unie met Canada. De grootste hobbel volgt nu: in de Eerste Kamer heeft de regeringscoalitie geen meerderheid.  Om eventuele dissidenten uit de regeringspartijen een kans te geven tegen de partijlijn in te gaan, had de SP om een hoofdelijke stemming gevraagd. Die opzet slaagde niet. Er stemden 72 Tweede Kamerleden voor het wetsvoorstel, 69 parlementariërs waren tegen.  Een tegenvaller voor minister Sigrid Kaag van Buitenlandse Handel en Ontwikkelingssamenwerking (D66) is dat 50PLUS tegen de wet stemde. De partij van Henk Krol is hard nodig om de coalitie in de Eerste Kamer aan een meerderheid te helpen. Verdrag al grotendeels in werking  Met de instemming van de Tweede Kamer is opnieuw een stapje gezet in een proces dat in 2009 begon met de eerste onderhandeling over een handelsdeal tussen de EU en Canada. In 2016 keurden de regeringsleiders van alle EU-lidstaten en het Europese Parlement het akkoord goed. De ratificatie van het verdrag, de officiële goedkeuring door alle lidstaten, is de laatste horde. En omdat dit vaak lang duurt, zijn de meeste afspraken van het akkoord al sinds 2017 van kracht. Alleen de afspraken over het zogeheten investeringshof zijn nog niet in werking getreden. Via deze instantie kunnen bedrijven een schadeclaim indienen als een lokale overheid een vergunning intrekt voor een activiteit waar het bedrijf al in had geïnvesteerd. De kritiek van tegenstanders op dit mechanisme is dat rechterlijke instanties in het betreffende land op deze manier buitenspel worden gezet. ","1"
"327","https://www.rtlnieuws.nl/nieuws/politiek/artikel/5023936/zeeland-boos-om-verhuizing-marinierskazerne-marinekazerne","""Bestuurlijk not done. Zo ga je niet met mensen om."" Commissaris van Koning Han Polman heeft hard uitgehaald naar het kabinetsbesluit om de marinekazerne niet naar Vlissingen te laten verhuizen, maar naar Nieuw Milligen. Polman is met name kwaad op staatssecretaris Barbara Visser (Defensie), door wie hij zich bedrogen voelt. Polman uitte vanochtend zijn woede in het programma Buitenhof. Volgens hem zijn er tot vorige week nog afgesproken gemaakt met Defensie over de komst van de kazerne. Staatssecretaris Visser heeft signalen dat de verhuizing naar Vlissingen niet zou doorgaan lange tijd afgedaan als 'geruchten'. Polman heeft Visser naar eigen zeggen 'op de vrouw af' gevraagd of er naar alternatieve locaties werd gekeken. Tijdens een overleg tussen Defensie en Zeeuwse bestuurders afgelopen dinsdag bleef Visser lange tijd 'om de hete brij heen draaien', voordat ze duidelijkheid gaf. ""Wij Zeeuwen zijn netjes, eerlijk en recht door zee. De politiek moet hiervoor verantwoordelijkheid nemen, maar ook bij zichzelf te rade gaan: hoe gaan we met Zeeland om?"", aldus Polman bij Buitenhof. ""We verwachten gecompenseerd te worden in een manier waarop Zeeland hetzelfde profiteert als met de beoogde komst van de marinekazerne."" In 2012 werd besloten de marinekazerne van Doorn naar Vlissingen te verhuizen. Dat leverde veel weerstand bij de mariniers op. Vrijdagochtend werd bekend dat het Nieuw Milligen in Gelderland wordt.  Polman sprak in een persconferentie van miljoenen euro's imagoschade voor Zeeland. In Buitenhof kwam Polman daar vanochtend nog eens op terug. ""Als je zo met elkaar omgaat, betekent dat iets voor het vertrouwen tussen kabinet en regio. Het kabinet heeft de regio's ook gewoon nodig."" Als voorbeeld noemde Polman de samenwerking tussen provincies en het Rijk om de stikstof- en klimaatproblemen op te lossen. Volgens Polman heeft het kabinet minister Raymond Knops van Binnenlandse Zaken aangewezen om te zorgen dat Zeeland wordt gecompenseerd. ","1"
"328","https://www.rtlnieuws.nl/nieuws/artikel/5013741/vvd-cda-forum-voor-democratie-noord-brabant-bestuur-provincie","De Brabantse VVD heeft CDA en Forum voor Democratie uitgenodigd voor coalitiebesprekingen. Die gesprekken leiden tot felle kritiek van linkse partijen. GroenLinks-leider Jesse Klaver vindt het 'onbegrijpelijk' en 'onverantwoord'. Ook D66-fractievoorzitter Rob Jetten roept op tot een blokkade van Forum. De VVD zoekt naar eigen zeggen naar 'zuurstof in de Brabantse politiek'. Vorig jaar werd een coalitie gevormd van CDA, VVD, D66, GroenLinks en PvdA. Dat handhaafde een landbouwbeleid dat in 2017 strenge milieueisen aan boeren oplegde. Het CDA stapte om die reden uit de coalitie. De VVD wil uit de bestuurlijke impasse komen en in zee gaan met Forum en CDA. ""De VVD stelt daarom voor dat de drie grootste partijen samen een poging wagen om een stabiele én open meerderheidscoalitie te bouwen."" D66, GroenLinks en PvdA hadden de SP willen vragen, maar die route kiest de VVD niet.  De VVD is met tien zetels de grootste partij in Noord-Brabant. De door de VVD beoogde coalitie zou kunnen bogen op 27 van de 55 Statenzetels, en heeft dus nog een of meer coalitiegenoten nodig. De VVD stelt dat snel onderzocht moet worden welke partijen nog meer bij de beoogde centrum-rechtse coalitie willen aansluiten.  Inmiddels reageerde D66-er Rob Jetten vrijdag op Twitter als door een wesp gestoken op het nieuws. ""Onbegrijpelijk. Doe het niet!"", twittert hij. ""CDA en VVD gooien principes overboord. Juist in de week waarin Baudet honderdduizenden landgenoten, Nederlanders met een Marokkaanse achtergrond, wegzet. Brabant verdient beter. Nederland verdient beter."" Volgens GroenLinks-leider Jesse Klaver helpen VVD en CDA 'extreemrechts in het zadel, en dat na de racistische uitingen van de FvD-voorman deze week'. De VVD Noord-Brabant is niet onder de indruk van de kritiek. ""We hebben hier met de Brabantse tak van Forum te maken. Ik laat me vertellen dat er hier heel goed mee te praten valt"", zegt Hans van Zeeland van de VVD Noord-Brabant.","1"
"329","https://www.rtlnieuws.nl/nieuws/politiek/artikel/5010111/thierry-baudet-geen-aangifte-politie-marokkanen","De politie zal geen aangifte doen tegen FvD-voorman Thierry Baudet om zijn 'Marokkanen-tweet' van vrijdag. Daarin schreef hij dat 'twee dierbare vriendinnen ernstig werden lastiggevallen door vier Marokkanen in een trein'. en woordvoerder van de Landelijke Eenheid liet weten te zullen onderzoeken of sprake was van een strafbaar feit. Nu zegt de politie: ""Na intern overleg en na afstemming met de betrokken collega hebben wij besloten geen aangifte te doen. Voor ons is de zaak afgedaan."" Het voorval in de trein bleek een kaartjescontrole door conducteurs in burger. Hoewel ze zich konden legitimeren, wilden de vrouwen niet geloven dat het om NS-medewerkers ging. Daarop werd een agent ingeschakeld die ook in de trein aanwezig was.  Dat was voor de politie reden te overwegen om aangifte te doen. Dat Baudet niet reageerde nadat ophef was ontstaan over zijn tweet, speelde daarbij ook een rol, zei de politie: ""We vinden het heel kwalijk wat er gebeurd is en nog kwalijker dat er nog geen reactie is gekomen."" Toen duidelijk werd dat Baudets bewering niet klopte, haalden collega-Kamerleden naar hem uit. ""Beschuldigingen bij elkaar fantaseren is walgelijk"", schreef VVD-Kamerlid Zohair el Yassini in een tweet. ChristenUnie-leider Gert-Jan Segers: 'Sorry seems to be the hardest word'. Ook GroenLinks-leider Klaver eiste excuses. DENK gaf aan een debat te willen over de kwestie. Thierry Baudet is vandaag in Rome, waar hij een rechts-conservatief congres bijwoonde. Politiek verslaggever Floor Bremer zegt dat hij geen vragen wil beantwoorden over zijn tweet. Hij liet haar weten dat hij voor iets anders naar Rome was gekomen.","1"
"330","https://www.rtlnieuws.nl/nieuws/politiek/artikel/4983706/scholen-minister-lijkt-vooral-brave-burgers-afgeleverd-te-willen","Scholen hebben kritiek op de manier waarop minister Arie Slob (Onderwijs) het burgerschapsonderwijs wil vormgeven. Volgens voorzitter Berend Kamphuis van Verus, een vereniging waarbij 4200 christelijke scholen zijn aangesloten, lijkt het erop dat de minister met een nieuw wetsvoorstel alleen maar 'brave burgers' wil afleveren. Slob heeft een soort catalogus gemaakt van alles wat ‘wij’ goed gedrag vinden”, zegt Verus-voorzitter Kamphuis tegen Trouw. “Daarmee loop je het risico dat burgerschapsonderwijs een vorm van dressuur wordt, een disciplinering. Dat is niet de wezenlijke opgave van burgerschap.” Nederlandse scholen moeten sinds 2006 verplicht aandacht besteden aan het burgerschap, maar de manier waarop was nauwelijks gedefinieerd. Omdat samenhang en duidelijke doelen ontbraken, besloot Slob de burgerschapsopdracht van scholen verder uit te werken. Dat resulteerde onlangs in een nieuw wetsvoorstel dat 15 januari door de Tweede Kamer wordt besproken. In het voorstel staat dat scholen 'actief burgerschap' en 'sociale cohesie' moeten bevorderen door leerlingen de basiswaarden van de democratische rechtsstaat bij te brengen. In de toelichting staat dat burgerschap niet alleen draait om het leren over democratie als politiek systeem, maar ook om 'de sociale omgang tussen mensen buiten de sfeer van de overheid'. Daarbij noemt Slob zaken als 'waarheidsgetrouwheid, sympathie, respect voor de mening van anderen en verantwoordelijkheidszin'. Met name daar wringt wat Kamphuis betreft de schoen. ""Is het de taak van scholen om brave burgers af te leveren? Ik denk dat we vooral goede burgers af moeten leveren, die ook buiten de lijntjes durven te kleuren."" Hij beschouwt klimaatactiviste Greta Thunberg als goed voorbeeld daarvan.","1"
"331","https://www.rtlnieuws.nl/nieuws/politiek/artikel/4958876/weinig-vertrouwen-tweede-kamer-staatssecretaris-snel","Partijen in de Tweede Kamer hebben nog weinig vertrouwen in staatssecretaris Menno Snel, een dag voor het debat over het zwartmaken van de dossiers van gedupeerden in de toeslagenaffaire. SP-Tweede Kamerlid Renske Leijten verloor dat vertrouwen in Snel twee weken geleden al, 'en het is echt niet beter geworden'. ""Eerst die zwartgelakte dossiers. Toen het nieuws van onder meer RTL Nieuws dat de werkwijze niet is aangepast en dat ze nog steeds op deze manier invorderen en daarna een afgezegd gesprek met de ouders... Het gaat maar door. Ik denk dat hij de eer aan zichzelf moet houden."" Ook GroenLinks-leider Jesse Klaver is duidelijk. ""Het vertrouwen in Menno Snel heeft een grote deuk gekregen na afgelopen zaterdag"", zegt Klaver. ""We hebben eerder gezegd dat hij onderdeel moet zijn van de oplossing en dat is hij wat mij betreft niet meer. Wij hebben er grote twijfel bij of hij de juiste man op de juiste plek is. Het debat wordt heel spannend voor Menno Snel. We overwegen zeker de motie van wantrouwen te steunen. De definitieve afweging laten we in het debat. Het speelt, we denken erover na, maar we wachten het debat af."" Zelfs de SGP, meestal een steunpilaar van het kabinet, is er niet meer zeker van dat Snel de juiste man op de juiste plek is. ""Het vertrouwen is de afgelopen weken sterk gedaald"", zegt SGP-Kamerlid Chris Stoffer. ""Hij heeft beloofd de vorige keer, vanaf morgen doen we het anders. En als ik nu de afgelopen weken zie denk ik, hij doet van alles, het zwartlakken van dossiers, bezoeken die worden afgezegd..."" ""Als dat het is, en hij heeft morgen geen ander verhaal dan dit, is mijn vertrouwen echt sterk beschaamd.","1"
"332","https://www.rtlnieuws.nl/columns/column/4947506/menno-snel-toeslagen-belastingdienst-motie-van-wantrouwen-jos-heymans","Soms is de politiek onnavolgbaar. Het gebeurt als Kamerleden of bewindslieden zich in zulke bochten moeten wringen om een standpunt te verdedigen dat geen hond er nog een touw aan kan vastknopen. Dan geldt dat een partij- of coalitiegenoot koste wat kost uit de wind of in het zadel moet worden gehouden. Dat was woensdag het geval met D66-staatssecretaris Menno Snel van Financiën, die onder vuur ligt omdat zijn belastingambtenaren een verbeten en onheuse jacht voeren op onschuldige burgers die recht hebben op kindertoeslag. Dat de Belastingdienst hartstikke fout zit, staat buiten kijf. Dat Menno Snel niet in staat is leiding te geven aan zijn ambtenaren, staat ook als een paal boven water. Toch mag Snel zijn karwei proberen af te maken, want, luidt het argument van de coalitie, Snel naar huis sturen lost het probleem niet op. En dat is de belangrijkste klus: het probleem moet uit de wereld. Het argument is er met de haren bijgesleept om D66 niet te ontrieven. De verhoudingen in de coalitie liggen toch al niet zo lekker; dus alsjeblieft geen olie op het vuur. Het argument is niet helemaal nieuw. In VVD-kringen gold lange tijd het adagium: niet aftreden maar optreden. Ivo Opstelten en Fred Teeven, bewindslieden van Justitie, gebruikten de woorden in de bonnetjesaffaire. Jeanine Hennis, minister van Defensie, wilde 'optreden en niet aftreden' toen zij onder druk stond vanwege de dood van twee militairen tijdens de Mali-missie. Het hielp niet; Opstelten, Teeven en Hennis traden uiteindelijk af. Er was geen houden aan. Vijf jaar geleden moest VVD'er Frans Weekers aftreden als staatssecretaris van Financiën, omdat tienduizenden burgers ten onrechte geen huur- of zorgtoeslag hadden gekregen.","1"
"333","https://www.rtlnieuws.nl/nieuws/politiek/artikel/4930761/asielzoekers-uitgeprocedeerd-marokko-ankie-broekers-knol-tweede","De ambassade van Marokko reageert vandaag met verbazing op de commotie door de uitlatingen van staatssecretaris Ankie Broekers-Knol. Zij zei gisteravond in een debat dat ze niet welkom was in Marokko om te praten over uitgeprocedeerde asielzoekers. ""Dat klopt niet"", zegt de ambassade vandaag tegen RTL Nieuws. Broekers-Knol zei gisteravond in een debat in de Tweede kamer dat ze graag met Marokko in gesprek wilde gaan om te praten over het terugnemen van in Nederland uitgeprocedeerde Marokkaanse asielzoekers. Maar dat zou niet lukken omdat Marokko weigerde om zo'n gesprek met haar te voeren. Nederland heeft volgens de Marokkaanse ambassade helemaal niet om een gesprek over dit onderwerp gevraagd. ""We zijn blij dat u belt"", zegt een woordvoerder. ""We zien in alle berichten dat zij niet welkom zou zijn. Maar dat klopt niet. Noch ons ministerie van Buitenlandse Zaken in Rabat, noch wij – de ambassade – zijn door Nederland gevraagd om een gesprek. We begrijpen dan ook niet waar dit vandaan komt."" De ambassade blijft het vreemd vinden dat Broekers heeft gesuggereerd niet welkom te zijn. Inhoudelijk wil de woordvoerder niet reageren op het onderwerp. De ambassade kan niet ingaan op de vraag of er nu een gesprek zal plaatsvinden. Tweede Kamerleden reageerden verontwaardigd op het feit dat Marokko de staatssecretaris geweigerd zou hebben. Maar na het debat nuanceerde Broekers-Knol haar uitlatingen. Ze had nog niet om een gesprek gevraagd omdat zo’n gesprek weinig zin zou hebben. Broekers-Knol: ""De inschatting was dat ik bij een bezoek niet de juiste mensen te spreken zou krijgen; dat heb ik via Buitenlandse Zaken vernomen. (..) Als ik morgen te horen krijg dat het zin heeft om te gaan, dan zit ik overmorgen, bij wijze van spreken, in het vliegtuig.""","1"
"334","https://www.rtlnieuws.nl/sport/voetbal/artikel/4924796/politiek-reageert-fel-op-racisme-voetbal","Politici veroordelen de racistische bejegeningen aan het adres van Excelsior-speler Ahmad Mendes Moreira door supporters van thuisclub FC Den Bosch zondag tijdens een wedstrijd in de Keuken Kampioen Divisie. Scheidsrechter Laurens Gerrets, die het spel stillegde vanwege de racistische opmerkingen, wordt geprezen door de politiek. ""Dit soort racisme is een schande voor het voetbal en moet hard worden aangepakt"", schrijft PvdA-leider Lodewijk Asscher op Twitter. ""Hup scheidsrechter!"" Ook ChristenUnie-leider Gert-Jan Segers geeft een compliment aan de scheidsrechter. ""Racisme is een kwaad dat alleen kan voortwoekeren als niemand er wat van zegt"", aldus Segers, die iedereen oproept ""ook buiten het stadion"" altijd op te staan tegen racisme en antisemitisme. ""Zo is de sport nooit bedoeld te zijn! Vreselijk en kappen hiermee!"" twittert Antje Diertens, die namens coalitiepartij D66 het woord voert over sport. Dilan Yesilgöz, justitiewoordvoerder van de VVD, prijst het ""strakke optreden"" van de scheids, en wil ""de schuldigen er niet mee weg laten komen. Te beginnen met een stadionverbod.""","1"
"335","https://www.rtlnieuws.nl/nieuws/buitenland/artikel/4919366/cda-kabinet-assad-syrie-dictator-diplomatiek-damascus","Het CDA wil dat het Nederlandse kabinet de morele bezwaren laat varen en met de Syrische dictator Assad om de tafel gaat. Dat is volgens de partij de enige manier waarop Nederlandse IS-strijders in de regio kunnen worden berecht. Dat schrijft De Telegraaf. Volgens de krant wil de partij de betrekkingen met Damascus herstellen. Nederland heeft al sinds 2012 geen diplomatieke banden meer met het Syrische regime. Volgens het CDA moet daar verandering in komen. De partij roept het kabinet daar vandaag toe op, tijdens de bespreking van de begroting van het ministerie van Buitenlandse Zaken. CDA-Kamerlid Martijn van Helvert vindt 'een opening naar Assad' een serieuze oplossing. ""We kunnen wel blijven zeggen: wat een enge man, die Assad, maar daarmee schieten we uiteindelijk niets op."" Van Helvert kan op weinig steun rekenen. ""Een meerderheid in de Tweede Kamer ziet niets in het plan om de diplomatieke banden met Syrië te herstellen"", zegt politiek verslaggever Fons Lambie. Deze week oordeelde de rechter dat de Nederlandse regering er alles aan moet doen om kinderen van IS-aanhangers terug te halen. De Amerikanen hebben al laten weten daarbij te kunnen ondersteunen. Eerder sloeg Nederland die hulp af. In de Tweede Kamer is de verdeeldheid over de uitspraak van de rechter groot.  De regering liet gisteren dan ook weten tegen de uitspraak in beroep te gaan. Verschillende partijen willen niet riskeren dat de ouders van de kinderen ook terug naar Nederland mogen komen. IS-aanhangers in de regio berechten, zou een oplossing kunnen zijn.  Eerdere voorstellen om IS-aanhangers in de regio te berechten liepen op niets uit. ","1"
"336","https://www.rtlnieuws.nl/nieuws/nederland/artikel/4917401/zwarte-piet-discussie-debat-voorstanders-tegenstanders-oplossing","Met de belaging van de Kick Out Zwarte Piet-activisten afgelopen vrijdag in Den Haag lijkt het zwartepietdebat nog verder verhard. Voor- en tegenstanders staan lijnrecht tegenover elkaar. Komt er ooit een eind aan de discussie? ""Misschien komen we wel tot een compromis over hoe piet eruit moet komen te zien"", zegt politicoloog Heleen Schols. Zij promoveerde in september op de zwartepietdiscussie. ""Maar we doen onszelf tekort door te zeggen: nu is het gesprek klaar. Die gaat niet om het uiterlijk van deze figuur."" Volgens Schols gaat de discussie om veel essentiëlere zaken. Wat is racisme? Wie hebben het recht iets te zeggen over de Nederlandse identiteit en geschiedenis? En wie mag er een oordeel hebben over onze tradities? ""De discussie is niet meer dan een symptoom. Het gaat over zulke belangrijke, cruciale dingen dat daar meer dan een paar jaar voor nodig is."" Het incident in Den Haag 'is natuurlijk heel extreem', zegt Schols. ""Het is niet zo dat de rest van de samenleving hier snel een voorbeeld aan zal nemen. De meeste mensen keuren geweld af. En gelukkig maar. Want los van wat je er inhoudelijk van vindt: door iemands recht op vergadering of het uiten van een andere mening te beperken, verliezen we iets als samenleving."" Ook antropoloog Markus Balkenhol van het Meertens Instituut ziet dat het steeds grimmiger wordt. ""Ik maak me echt zorgen om die belaging van Kick Out Zwarte Piet"", zegt hij. Balkenhol doet onder meer onderzoek naar zwarte piet en het koloniale verleden van Nederland. Het is duidelijk, zegt hij, dat 'de bereidheid tot geweld toeneemt' aan de kant van de pro-pieten. ""Dat zie je aan zo'n levensgevaarlijke snelwegblokkade in Friesland twee jaar geleden."" Blankenhol was vorig jaar bij een antizwartepietdemonstratie in Rotterdam om onderzoek te doen. Daar werden de activisten bekogeld door hooligans. ""Het gaat om een harde kern die bereid is heel ver te gaan. Daar komen ook serieuze doodsbedreigingen bij kijken.""","1"
"337","https://www.rtlnieuws.nl/nieuws/artikel/4916001/geert-wilders-pvv-stikstof-stikstofproblemen-milieu-uitstoot-co2","De PVV komt een voorstel voor een tijdelijke noodwet om de stikstofproblematiek aan te pakken. ""Met deze wet kunnen boeren boeren en bouwers bouwen, zonder dat de maximumsnelheid hoeft te worden verlaagd of andere pijnlijke maatregelen hoeven te worden genomen"", zegt Wilders. In Den Haag wordt al maanden overlegd over oplossingen waarbij de natuur wél voldoende wordt beschermd, maar ook boeren en bouwbedrijven door kunnen met hun werk. Het kabinet komt naar verwacht komende week met concrete maatregelen. Wilders loopt daarop vooruit. Zijn noodwet zou een half jaar gelden en zo rust creëren voor het kabinet om een definitieve oplossing te zoeken voor het stikstofprobleem. ""Ik wil daarmee een einde maken aan de chaos en paniek die het stikstofdossier heeft veroorzaakt"", zegt Wilders tegen RTL Nieuws. Wilders wil dat tijdens het halfjaar de strenge stikstofregels niet gelden op woningbouw, infrastructuur en de meeste landbouwprojecten. Ook wil hij regelen dat boerenbedrijven ongebruikte bouwcapaciteit, waarvoor zij eerder een vergunning hebben gekregen, mogen overdragen aan andere bedrijven.  Vergunningsaanvragen die stilliggen door de stikstofproblematiek moeten volgens de PVV alsnog worden vlotgetrokken. Door een uitspraak van de Raad van State eind mei liggen duizenden bouwprojecten nu stil. De hoogste bestuursrechter haalde eerder een streep door de manier waarop de overheid vergunningen verleende, zonder dat vooraf harde afspraken op papier stonden over hoe extra uitstoot van stikstof zou worden gecompenseerd. Wilders hoopt dat zijn noodwet snel wordt aangenomen. ""Het zou binnen een paar weken of zelfs een week door de Kamer moeten kunnen."" Politiek verslaggever Floor Bremer acht de kans dat de noodwet van Wilders steun krijgt van de regeringspartijen klein. ""Dan wordt het lastig, zo niet onmogelijk voor Wilders om een meerderheid achter zijn plan te krijgen.""","1"
"338","https://www.rtlnieuws.nl/nieuws/nederland/artikel/4911116/motie-van-wantrouwen-minister-bijleveld-burgerdoden-irak","Bijna de hele oppositie in de Tweede Kamer heeft geen vertrouwen meer in defensieminister Ank Bijleveld. Ze rekenen haar aan dat haar voorganger de Kamer verkeerd heeft ingelicht over een luchtaanval waarbij 70 Iraakse burgerdoden vielen. Toch blijft de minister aan, dankzij nipte steun van regeringspartijen. Bijleveld bood gisteravond in de Tweede Kamer haar oprechte excuses aan voor de onjuiste informatie. Het werd een pittig debat, waarin zowel oppositie- als regeringspartijen kritische vragen stelden. Minister Bijleveld zegt zelf pas sinds afgelopen vrijdag te weten over de burgerdoden.  Voormalig defensieminister Jeanine Hennis vertelde de kamer in 2015 een paar weken na het bombardement dat er geen burgerslachtoffers te betreuren waren. Die onjuiste informatie zit de oppositiepartijen dwars. Daarom diende GroenLinks een motie van wantrouwen in. Die motie kreeg steun van de PVV, SP, Partij voor de Dieren, 50PLUS, DENK, FVD en het lid Van Kooten. De SGP en het lid Van Haga houden nog wel vertrouwen in Bijleveld. De PvdA aarzelde, maar besloot vervolgens ook het vertrouwen in de minister op te zeggen.   Volgens politiek verslaggever Fons Lambie hebben veel meer partijen dan vooraf werd gedacht het vertrouwen in de minister opgezegd. ""Vindt de minister dat zij nog op een geloofwaardige manier aan kan blijven, met zo'n diepe kras in haar geloofwaardigheid?"", vraagt Isabelle Diks van GroenLinks zich tijdens het debat hardop af. ""We kunnen als Kamer niet accepteren dat we door het kabinet ontijdig, onvolledig en onjuist zijn geïnformeerd. Dat kan de Kamer niet over haar kant laten gaan."" Sadet Karabulut, van de SP, ondersteund de motie van wantrouwen. ""Als dit de manier is waarop wij worden geïnformeerd, is het nog veel erger dan ik dacht."" Regeringspartijen zijn ook kritisch. Joël Voordewind van de ChristenUnie: ""Als het ministerie toestaat om verkeerde informatie te geven, wanneer zijn we dan verder nog verkeerd geïnformeerd?""","1"
"339","https://www.rtlnieuws.nl/nieuws/nederland/artikel/4902061/stint-debat-minister-cora-van-nieuwenhuizen","Minister Cora van Nieuwenhuizen van Infrastructuur en Waterstaat wacht vanmiddag een zwaar debat over de toelating van de stint. Gisteren kreeg ze van de Tweede Kamer een uitgebreide vragenlijst. Kamerleden willen tijdens het debat opheldering over het verzwijgen van informatie, het niet-delen van documenten met het parlement en het gebrek aan toezicht op de stint. De minister moet zich verantwoorden over de fouten die haar ministerie maakte bij de toelating van de stint. De Onderzoeksraad voor Veiligheid constateerde eerder deze maand dat de stint niet de weg op had gemogen, omdat hij niet voldeed aan de eisen.  Maar het debat gaat vooral ook over het verzwijgen van informatie en het niet-delen van documenten met de Kamer. Zo werden documenten waaruit bleek dat het ministerie een fout had gemaakt bij de keuring van de stint, niet met de Tweede Kamer gedeeld.  Pas nadat RTL Nieuws vorige maand over het bestaan van de achtergehouden documenten berichtte, stuurde Van Nieuwenhuizen ze alsnog naar het parlement. Volgens het ministerie waren de documenten in het verleden 'over het hoofd gezien'. Die redenatie schiet sommige Kamerleden in het verkeerde keelgat. Uit onderzoek van RTL Nieuws bleek dat de Rijksdienst voor het Wegverkeer (RDW) de stint in 2011 keurde met eisen die door het ministerie waren opgesteld. Maar die eisen bleken helemaal niet te kloppen. Daardoor werd de stint onterecht goedgekeurd. De foutieve eisen werden hersteld, maar de stint werd niet opnieuw gekeurd. Kamerleden willen het naadje van de kous weten over hoe dit zo kon misgaan en wanneer het ministerie op de hoogte was van de foutieve eisen bij de keuring van de stint. Van Nieuwenhuizen kreeg vandaag 39 kritische vragen aangeleverd die zij voor het debat moet beantwoorden. Een andere vraag is wie de toezichthouder was die belast was met het toezicht op de stint. ","1"
"340","https://www.rtlnieuws.nl/nieuws/politiek/artikel/4888571/stikfstofdebat-oplossing-nog-ver-te-zoeken","Na de boerenprotesten zijn de politici aan zet. Hoe gaan ze de stikstofcrisis aanpakken? Verschillende partijen in de Tweede Kamer dringen aan op haast zodat bouwprojecten weer van start kunnen. Maar het kabinet neemt zijn tijd en dus zijn oplossingen nog ver te zoeken. Sinds het kabinet begin deze maand de stikstofaanpak presenteerde zijn er vooral nieuwe vragen bijgekomen. Moet de veestapel inkrimpen en met hoeveel dan? Op welke snel- en provinciale wegen gaat de maximumsnelheid omlaag? En: hoe krijgen we overal dezelfde stikstofregels zodat boeren overal even streng worden aangepakt?  Vanavond debatteerde de Tweede Kamer over de stikstofcrisis waardoor duizenden bouwprojecten stilliggen. De linkse oppositie in de Tweede Kamer vindt dat de regeringspartijen veel te weinig daadkracht tonen bij de aanpak van de stikstofcrisis. Vooral VVD en CDA moeten het ontgelden in het debat omdat zij blijven volhouden dat er geen gedwongen sanering van de veehouderij komt.  ""Als we de route van de VVD kiezen, dan ligt het land nog een jaar stil"", zei Esther Ouwehand van de Partij voor de Dieren. ""De Tweede Kamer heeft te lang keuzes uitgesteld en die moeten we nu gaan maken"", zei D66-Kamerlid Tjeerd de Groot. Het CDA is helder: ""Ik ga geen gedwongen krimp van de veestapel meemaken"", zegt CDA'er Jaco Geurts. Zijn VVD-collega Mark Harbers wil evenmin verplicht snoeien in het aantal koeien of varkens. ""We hebben geen veeprobleem maar een stikstofprobleem."" Een andere maatregel om de stikstofuitstoot te verminderen, is het verlagen van de maximumsnelheid in de buurt van natuurgebieden. Dit ligt alleen politiek gevoelig. Vooral bij de VVD. Minister Carola Schouten wil snel duidelijkheid geven, maar benadrukt ook dat zorgvuldigheid nodig is en dat kost tijd. ""Alle sectoren zullen bij moeten dragen. We moeten met elkaar een weg zien te vinden. Het is een complex vraagstuk.""","1"
"341","https://www.rtlnieuws.nl/nieuws/artikel/4885666/boerenprotest-bilthoven-den-haag-stikstofproblematiek-wat-willen-ze","Het boerenprotest gaat vandaag weer verder. Een grote groep trekt op de tractor van Bilthoven naar Den Haag om daar te demonstreren. De hele week zijn er al boerenprotesten en ook vorige week lieten de boeren van zich horen. Dit is waar het allemaal om gaat. Boeren voelen zich niet gehoord door de politiek. Ze willen dat Den Haag beter met de sector in gesprek gaat. Via een brief van de minister werden ze zonder overleg geïnformeerd over de nieuwe beleidsregels. Dat steekt. Verder hebben de boeren het gevoel dat ze alleen de stikstofcrisis moeten oplossen. Ze vinden dat het probleem ons allemaal aangaat, maar alleen zij pijnlijke maatregelen moeten nemen. Ten derde voelen de boeren weinig waardering vanuit Den Haag. De regering breekt het platteland af, zeggen ze. Uitbreidingsplannen worden tegengewerkt en de regering zet grote druk op boerenbedrijven, terwijl de boeren vinden dat landbouwbedrijven juist zorgen voor onderhoud aan het landschap. De protestboeren wijzen er ten slotte op dat de meetmethodes van het Rijksinstituut voor Volksgezondheid en Milieu (RIVM) voor hen 'te schimmig' zijn. Je kunt met een model de werkelijkheid benaderen, maar nooit voor honderd procent, zeggen ze. Dat terwijl de modellen wel het beleid bepalen. Met alle plannen haalt de overheid de dynamiek uit de boerenbedrijven, is een veelgehoorde klacht. De boeren willen ondernemen. Ze willen dat eerder toegekende ruimte niet van hen wordt afgepakt. Een vergunning wordt met het oog op de toekomst ruim aangevraagd, zodat boeren naar eigen zeggen makkelijk kunnen vernieuwen, investeren, verduurzamen en uitbreiden. Dat is nodig, want de technologie en de markt zijn continu in ontwikkeling. Boeren realiseren zich dat bedrijven verdwijnen, maar verzetten zich tegen 'uitverkoop van de sector'. ""We willen dat dit gebeurt onder goede voorwaarden"", zeggen ze. Ten slotte willen boeren meer locaties om stikstof te meten en een nog betere uitleg over de gebruikte meetmethodes van het RIVM.","1"
"342","https://www.rtlnieuws.nl/nieuws/politiek/artikel/4868381/haagse-pauline-krikke-richard-de-mos-politiek-geschokt-het-lijkt","Burgemeester Pauline Krikke van Den Haag is ontzettend geschrokken dat twee van haar wethouders verdacht worden van corruptie. Haagse politici noemen hun gemeente al 'Napels aan de Noordzee' en vermoeden het einde van dit college. De twee wethouders zelf zeggen in een verklaring 'naar eer en geweten gehandeld te hebben.' Burgemeester Pauline Krikke heeft direct het college bij elkaar geroepen en besloten dat de twee wethouders die van corruptie worden verdacht, op non-actief worden gezet zolang het corruptieonderzoek loopt. De twee wethouders, Richard de Mos en Rachid Guernaoui van de partij Groep de Mos, worden verdacht van het tegen betaling regelen van vergunningen. Ze zijn vandaag gehoord maar niet aangehouden.  Onder de verdachten zitten ook meerdere ondernemers. Bij een van hen werd een vuurwapen met munitie gevonden. Haagse politici reageren, net als burgemeester Krikke geschokt. ""Ik ben enorm geschrokken wat dit betekent voor een stad als Den Haag. Dit is heel slecht voor het beeld van Den Haag. Je denkt al snel aan Napels aan de Noordzee"", zegt Pieter Grinwis van de Haagse fractie van de SGP. ""Dat de rijksrecherche bij mensen binnenvalt en de fractiekamers omver haalt, dat verwacht je gewoon niet. Dit is heel erg schokkend."" De burgemeester wil verder niet ingaan wat dit voor de stad betekent. ""Laten we eerst het onderzoek afwachten. Maar dit is natuurlijk buitengewoon pijnlijk."" De burgemeester heeft aan de twee wethouders gevraagd of ze zich gedurende het onderzoek loopt, terug willen trekken. De twee wethouders laten in een verklaring weten daar gehoor aan te geven.  De Haagse fractie van de Partij van de Dieren denkt dat dit voor het college  'het begin van het einde is', zegt  Robert Barker.  Hij noemt het nieuws 'super heftig'. Burgemeester Krikke wil daar ook nog niet op vooruit lopen: ""Dat ligt in de schoot van de tijd. We moeten hier met elkaar over gaan praten.""","1"
"343","https://www.rtlnieuws.nl/nieuws/nederland/artikel/4867051/demonstreren-boeren-boerenbedrijf-stikstof-landbouwbeleid","Den Haag kan vandaag flink wat tractorsporen in de stad verwachten. Vanuit het hele land zijn boze boeren onderweg om te demonstreren. Maar waartegen precies? Ze komen om verschillende redenen. Eén ding staat vast: de boeren voelen zich niet gehoord en vragen zich af of de boerderij nog toekomst heeft. Waar de meeste boeren boos om zijn, is de uitspraak van D66'er Tjeerd de Groot. De landbouwwoordvoerder zei op 9 september dat de regeringspartij de Nederlandse veestapel wil halveren om zo de uitstoot van stikstof sterk af te laten nemen. Daarmee zegt de partij een oplossing te hebben voor de stikstofcrisis. Dit bevestigt ook de commissie-Remkes, die onderzocht welke maatregelen de overheid kan nemen om te zorgen dat stikstofuitstoot in de buurt van natuurgebieden binnen de normen blijft. Een van de adviezen van de commissie is een zogenoemde warme sanering, het uitkopen van boeren waarmee het toch al niet zo goed gaat. De demonstratie met de naam #Agractie is een initiatief van schapenhouder Bart Kemps uit Ede. Nadat het bericht naar buiten was gekomen dat D66 de veestapel wil halveren, reageerde hij op Facebook: ""Wie gaat er mee naar Den Haag? Genoeg is genoeg!"" Kemp kreeg duizenden reacties. Hij besloot er wat mee te doen en richtte begin september de stichting Agractie op. Op de site van Agractie staat dat er naar verwachting vandaag meer dan 10.000 boeren naar Den Haag gaan. Het plan is dat 2200 voertuigen, waaronder veel tractoren, vanuit het hele land naar het Malieveld rijden. Niet elke boer heeft te maken met de stikstofuitstoot. De boerenbedrijven die zich richten op groente- en fruit hebben andere problemen die ze tijdens dezelfde demonstratie aan het licht willen brengen. Een organisatie waar andere boeren zich daarom bij aansluiten is Farmers Defence Force, opgericht door varkenshouder en fruitteler Mark van den Oever.","1"
"344","https://www.rtlnieuws.nl/nieuws/politiek/artikel/4865426/kaag-kritiek-hoekstra-nuance-tolerantie-toespraak-rijksmuseum","Minister Sigrid Kaag (D66) heeft vandaag kritiek geuit op haar CDA-collega Wopke Hoekstra. Ze verwijt hem gebrek aan nuance in het debat over integratie en 'nieuwe Nederlanders'. Ze noemde Hoekstra's naam niet, maar verwees wel naar een toespraak die hij begin deze maand hield. Zelf sprak Kaag vandaag in het Rijksmuseum over tolerantie. Ze beschreef daarin ook verschillende vormen van intolerantie, en hoe we daarmee moeten omgaan. ""Dat de extremen in de politiek dit niet doen, dat snap ik. Hoe verdrietig het ook is. Maar dat de nuance soms ook in het midden verdwenen lijkt, baart mij zorgen."" Ze haalde een voorbeeld aan uit de toespraak die Hoekstra begin deze maand hield. Die had het over een niet-westers stel bij de huisarts dat geen hand wil schudden en waarvan de man het woord voert. Zo'n tafereel stuit ook haar tegen de borst, zei Kaag. ""Maar ik zal het niet gebruiken als het bewijs dat het niet goed gaat met de wens van de hele groep om erbij te horen."" Hoekstra vindt dat de middenklasse zich zorgen moet maken om integratie en de Nederlandse identiteit. Bij integratie mag de lat wel hoger, zei hij begin deze maand. Zo zouden immigranten het Nederlanderschap 'over een langere periode stap voor stap' moeten verdienen. In zijn lezing liet Hoekstra, die vaak wordt genoemd als de toekomstige CDA-leider, doorschemeren dat hij de partij een rechtsere koers wil laten varen. Maar van Sigrid Kaag, in wie veel mensen de toekomstige leider van D66 zien, hoeft dat dus niet zo nodig.  Wel ziet ze bij het integratievraagstuk grenzen opduiken. Ze verwees bijvoorbeeld naar salafistische koranscholen, waar kinderen wordt voorgehouden dat mensen die er anders over denken, de doodstraf verdienen. Dat is, zei Kaag, 'onder geen enkel beding acceptabel'.","1"
"345","https://www.rtlnieuws.nl/nieuws/politiek/artikel/4835241/cda-leider-hoekstra-minister-rutte-concurrent-lezing","In de buurt van natuurgebieden moeten we minder hard gaan rijden, vervuilende veeteeltbedrijven moeten dicht. De linkse partijen in de Tweede Kamer zijn blij met de aanbevelingen om de stikstofcrisis aan te pakken. De regeringspartijen erkennen de noodzaak dat er snel iets moet gaan gebeuren. Een speciale commissie presenteerde vandaag een pakket aan maatregelen om de stikstofcrisis aan te pakken. Door die crisis liggen zo'n 18.000 projecten nu stil.  en belangrijke maatregel is de verlaging van de maximumsnelheid op snelwegen en provinciale wegen die in de buurt van natuurgebieden liggen. Ook moeten we af van de meest vervuilende boerderijen.  De linkse partijen zijn blij met dit advies aan het kabinet. Politiek leider Jesse Klaver van GroenLinks spreekt van een 'revolutionair advies' dat het kabinet snel moet uitvoeren. ""We moeten de natuur herstellen. Het kabinet heeft geen enkele reden meer om te wachten."" Volgens de PvdA bevat het advies op het 'eerste gezicht goede eerste stappen, maar ook nog veel knelpunten'. De regeringspartijen erkennen de noodzaak dat er iets moet gebeuren. Coalitiepartij CDA sluit noodwetgeving niet uit om het teveel aan stikstof aan te pakken. ""We moeten alles doen wat nodig is om ervoor te zorgen dat de bouw van woningen en andere stilgevallen projecten kunnen worden hervat en boeren en hun gezinnen duidelijkheid en perspectief krijgen voor de toekomst van hun bedrijf"", zegt CDA-Kamerlid Jaco Geurts. Voor de VVD staat voorop dat 'we keuzes maken die bewezen effectief zijn én niet onevenredig hard landen in één sector'. Kamerlid Mark Harbers: ""Alleen zo kunnen we onszelf een weg uit het woningtekort bouwen."" Er klinkt ook kritiek. De SGP vindt dat de commissie te veel de nadruk legt op de landbouw.  De PVV vindt het onbegrijpelijk dat Remkes niet geadviseerd heeft de stikstofregels te versoepelen.","1"
"346","https://www.rtlnieuws.nl/nieuws/politiek/artikel/4859746/wybren-van-haga-stapt-op-als-vvd-kamerlid","VVD-Kamerlid Wybren van Haga is uit de fractie gezet omdat hij afspraken heeft geschonden. De VVD'er kwam deze week voor de derde keer in opspraak. Fractievoorzitter Klaas Dijkhoff hoopt dat Van Haga zijn zetel teruggeeft. Van Haga zegt erover na te gaan denken wat hij gaat doen. Het weggestuurde Kamerlid zegt in een eerste reactie dat hij eerst gaat nadenken over zijn vervolgstappen. ""Ik ga nu eerst naar huis en erover nadenken."" Als Van Haga zijn zetel meeneemt, is de coalitie in de Tweede Kamer haar meerderheid kwijt Van Haga vindt het verschrikkelijk dat hij uit de fractie is gezet. ""Ik ben 38 jaar lid van de VVD. Ik betreur het ontzettend dat de fractie deze afweging heeft gemaakt."" Gisteren maakte Hart van Nederland bekend dat de 52-jarige Van Haga dit voorjaar zonder vergunning bouwkundige werkzaamheden had laten uitvoeren aan een Haarlems rijksmonument. De gemeente liet het werk stilleggen, na een tip van een bewoner. Meerdere bewoners lieten weten dat de VVD'er na de bouwstop 'op zeer agressieve manier' bij hen verhaal kwam halen.  Van Haga zegt in een reactie dat hij gechanteerd werd door huurders: ""De fractietop van de VVD wist hier van. Ik heb gezegd dat ik gechanteerd werd. De fractie heeft een afweging gemaakt en dat besluit betreur ik erg. Politiek is hard, maar iedereen maakt zijn afweging."" Volgens Klaas Dijkhoff is dit 'de passende reactie op wat er is gebeurd.' ""Met de gevolgen moeten we dealen"", zegt Dijkhoff. Het is niet de eerste keer dat de VVD'er in opspraak komt. Zo bleek Van Haga in 2017 de huurregels te hebben overtreden. Hij bezit via verschillende bv's meer dan honderd panden in Amsterdam en Haarlem. In een aantal van zijn panden woonden te veel huurders.  Een VVD-commissie bepaalde vorig jaar dat hij moest stoppen als ondernemer of dat hij anders zijn Kamerlidmaatschap moest neerleggen. Hij koos toen voor het eerste.","1"
"347","https://www.rtlnieuws.nl/nieuws/politiek/artikel/4853251/segers-en-klaver-clashen-over-drugs-met-coke-houd-je-industrie","Gert-Jan Segers heeft tijdens de Algemene Beschouwingen een oproep gedaan tot zelfreflectie bij Jesse Klaver als het gaat om drugs. Voor een partij die voorstander is van gezond leven is GroenLinks wel erg makkelijk als het gaat om drugs, vindt Segers. Jesse Klaver deed daarbij een ontboezeming: hij heeft nul ervaring met drugs. ""We doen er vaak wat lacherig en grappig over. Maar met het gebruik van drugs houd je een industrie tot aan Zuid-Amerika in stand, dus dat is niet prima"", zei CU-leider Gert-Jan Segers tijdens het grote debat over de begroting van volgend jaar. GroenLinks-leider Jesse Klaver, die naar eigen zeggen helemaal geen ervaring heeft met drugs 'en daarmee de totale loser is in zijn partij', zegt dat het 'prima is' als je een lijntje coke snuift in het weekend en daar niemand kwaad mee doet. ""Maar besef je wel dat je daarmee een industrie in stand houdt."" Hij krijgt daarin bijval van Gert-Jan Segers van de ChristenUnie. Ook Segers heeft geen ervaring met drugs 'en dat maakt me in mijn fractie een held', zegt Segers.  Maar Segers heeft ook moeite met het gemak waarmee er met drugs wordt omgegaan. Hij ziet drugsgebruik totaal niet zitten en worstelt dan ook met het liberale standpunt van GroenLinks over het gebruik van drugs. Hij wees daarbij ook op de moord op een advocaat in Amsterdam. Segers vroeg om 'kritische overpeinzingen' van GroenLinks.  Bij de hervatting van de Algemene Politieke Beschouwingen begon GroenLinks-leider Klaver ook over zijn rol als vader. ""Zijn wij niet allemaal  kleine kinderen?"", vroeg hij zich af kijkende naar de scoringsdrift die in de politiek heerst. Hij maakt zich zelf ook schuldig aan de scoringsdrift, maar zijn kinderen hem tot een ander inzicht gebracht, zei Klaver verder. Kamervoorzitter Arib sprak de jongeren op de publieke tribune nog toe: gebruik geen drugs","1"
"348","https://www.rtlnieuws.nl/nieuws/politiek/artikel/4797841/thierry-baudet-henk-otten-forum-voor-democratie-fvd-fraude","Thierry Baudet en Henk Otten gaan rollebollend over straat. De ruzie tussen de twee oprichters van Forum voor Democratie loopt steeds verder uit de hand en lijkt vooral in de media te worden uitgevochten. Wat is er precies gebeurd en waar leidt dit toe? Politiek verslaggever én FvD-watcher Floor Bremer geeft antwoord op de vijf belangrijkste vragen. Het bestuur van de partij heeft medeoprichter Henk Otten uit de partij gezet. Ze beschuldigen hem onder andere van 'vermoedelijke fraude' met overheidssubsidies en het achteroverdrukken van partijgeld dat werd opgehaald met de verkoop van partijartikelen tijdens ledendagen.  Otten ontkent dit en overweegt aangifte wegens smaad. Hij eist op zijn beurt van de partij dat alle betalingen uit de partijkas aan de volksvertegenwoordigers van Forum openbaar worden. Hij noemt de beschuldigen aan zijn adres een politieke afrekening. Ook heeft hij kritiek op de manier waarop Baudet de partij leidt. Het ministerie van Binnenlandse Zaken en een externe accountant van de partij hebben geen aanwijzingen gevonden dat er sprake is van fraude. Maar de andere beschuldigingen over en weer zijn lastig na te gaan. Het is een beetje een welles-nietes-discussie. De enige manier waarop er meer duidelijkheid zou kunnen komen is een onafhankelijk onderzoek. Vrijwel nihil. Want Otten is al uit de partij gezet en daarbij schreef het bestuur in de verklaring dat 'elke kans op verzoening is verkeken'. Ook is de openbare ruzie inmiddels zo hoog opgelopen dat een lijmpoging eigenlijk geen kans van slagen meer heeft. Henk Otten heeft al gezegd dat hij zijn senaatszetel houdt en die dus niet teruggeeft aan de partij. Of hij daar als eenmansfractie gaat zitten of dat andere Forum-senatoren met hem mee zullen gaan, is afwachten. Otten heeft laten doorschemeren dat er meer senatoren zijn die ontevreden zijn over de koers van de partij, maar dat hoeft niet te betekenen dat ze ook daadwerkelijk de stap nemen om met hem mee te gaan.","1"
"349","https://www.rtlnieuws.nl/economie/business/artikel/4778391/kraken-krakers-kraakwet-wooncrisis-tekort-amsterdam","Het zal je maar gebeuren als ondernemer: krakers in je pand. Die er ondanks het kraakverbod nog altijd wekenlang mogen bivakkeren, omdat ze wachten op een uitspraak van de rechter. De VVD en het CDA willen daar een einde aan maken. Tegenstanders zijn juist bang dat de woningnood nog groter wordt. Kraken is sinds 2010 verboden, maar krakers mogen een uitspraak over een eventuele ontruiming afwachten in het kraakpand. Een soort maas in de wet. Als krakers naar de rechter stappen om ontruiming aan te vechten, hoeven ze in de tussentijd niet te vertrekken. Een wetswijziging moet daar een einde aan maken. Het CDA en de VVD willen dat kraker straks binnen drie dagen uit een pand worden gezet. ""Het ziet er naar uit dat het voorstel een meerderheid heeft"", vertelt politiek verslaggever Marieke van de Zilver. Daar zijn ze bij Chidda Vastgoed maar wat blij mee. Het Amsterdamse bedrijf had 21 jaar lang krakers op hun ADM-terrein. Eerder dit jaar moesten de krakers, na jarenlange procedures, toch vertrekken. Met de wetswijziging zou dat veel sneller geregeld zijn, denkt woordvoerder Niels Kooijman. ""Ik heb vanochtend Daniël Koerhuis (Kamerlid VVD, red.) al een berichtje gestuurd met felicitaties voor dit fantastische initiatief"", vertelt Kooijman opgetogen. Hij gaf het Kamerlid eerder dit jaar een rondleiding over het ADM-terrein, wat leidde tot dit wetswijzigingsvoorstel. Er wordt met de huidige kraakwet te lichtzinnig omgegaan, vindt Kooijman. ""Je kan als gedupeerde eigenaar nu heel snel naar de bestuursrechter hollen. Eigenaren van onroerend goed krijgen meer rechten."" Met die rechten is Abel Heijkamp niet blij. De woordvoerder van de Bond Precaire Woonvormen hekelt dat de rechten van pandeigenaren groeien, terwijl de rechten van mensen in onzekere woonposities afnemen. De Bond komt op voor die mensen. De huidige kraak- en leegstandswet zorgt er volgens Heijkamp voor dat pandeigenaren 'vrij spel hebben om hun panden leeg te laten staan'.","1"
"350","https://www.rtlnieuws.nl/nieuws/buitenland/artikel/4770721/rutte-koningin-maxima-bin-salman-kritiek-kamer-onterecht","Premier Rutte vindt de kritiek van de Tweede Kamer op het optreden van koningin Máxima onterecht. Ook een volgende keer mag ze gewoon in gesprek met de Saoedische kroonprins Mohammed Bin Salman. Máxima sprak voor haar werk voor de Verenigde Naties op de top van de G20 in Japan met Bin Salman, die onder meer verantwoordelijk wordt gehouden voor de moord op journalist Jamal Khashoggi. Die werd in Turkije vermoord door een Saoedisch doodseskader, waarna zijn lichaam in stukken werd gezaagd en het land werd uitgesmokkeld. Algemeen wordt aangenomen dat Bin Salman daar direct opdracht voor had gegeven, maar dat mag geen belemmering zijn voor Máxima's werk bij de Verenigde Naties. In de rol van VN-pleitbezorger moet ze juist met iedereen kunnen praten, vindt Rutte. Hij staat '100 procent en vierkant' achter het gewraakte gesprek. Als ze hem toestemming zou vragen voor een soortgelijke gelegenheid, geeft hij die dan ook zonder aarzelen. De Kamer tikte Rutte op de vingers om de ontmoeting. Het kabinet moet er voortaan beter op letten dat de koningin met haar VN-werk niet in politiek vaarwater komt, vindt de Kamer. Dat heeft Rutte niet op andere gedachten gebracht. Hij gaat de opdracht van de Kamer bestuderen, want die zou 'wat ambigu' zijn.","1"
"351","https://www.rtlnieuws.nl/nieuws/politiek/artikel/4766501/nieuwe-blunder-brengt-menno-snel-verder-t-nauw","De Belastingdienst heeft tot dit jaar willens en wetens tegen ouders geprocedeerd nadat hun toeslagen voor kinderopvang waren stopgezet, terwijl de fiscus al sinds september 2015 wist dat er geen bewijs was dat ze iets verkeerd hadden gedaan. Dit blijkt uit stukken in de toeslagenaffaire die staatssecretaris Menno Snel van Financiën zojuist vertrouwelijk naar de Kamer heeft gestuurd. Het is de zoveelste keer dat Snel de Kamer onjuist en onvolledig informeerde. Het opduiken van de stukken brengt Snel politiek verder in het nauw. Het gaat om toeslagen voor kinderopvang die in 2014 ten onrechte werden stopgezet. Honderden ouders werden daarvan de dupe. Trouw en RTL Nieuws onthulden eerder al dat de bewijsvoering voor die stopzetting op alle fronten rammelde. Snel biecht nu op dat hij in de systemen van zijn eigen FIOD alsnog een document heeft gevonden waaruit dat glashelder blijkt. Het gaat om een document uit september 2015. Medewerkers van de Belastingdienst concludeerden toen zelf dat de rechtvaardiging voor de stopzetting veel te dun is, omdat er alleen sprake was van 'kleine onvolkomenheden'. Toch kregen ze opdracht om ouders in bezwaarprocedures af te poeieren, ondanks dat beschuldigingen van misbruik 'niet hard' waren. Donderdag moet Menno Snel zich in de Kamer verantwoorden voor zijn eigen afhandeling van de affaire en het stelselmatig achterhouden van stukken voor het parlement.","1"
"352","https://www.rtlnieuws.nl/nieuws/politiek/artikel/4762996/ontmoeting-koningin-maxima-en-saoedische-kroonprins-bin-salman","De Tweede Kamerleden Sadet Karabulut (SP), Bram van Ojik (GroenLinks) en Sjoerd Sjoerdsma (D66) vinden het onbegrijpelijk dat koningin Máxima tijdens de G20-top een ontmoeting had met de kroonprins van Saoedi-Arabië. Die wordt door de Verenigde Naties gezien als medeverantwoordelijk voor de moord op journalist Jamal Khashoggi.  Maandag spreken de Kamerleden hierover met minister Blok, tijdens een debat over mensenrechten. ""Waarom zou koningin Máxima met de Saoedische prins willen praten?"", twittert SP'er Karabulut. ""Is het echt waar dat ze niet gesproken heeft over de moord op journalist Khashoggi? Onbegrijpelijk.""  Khashoggi werd in oktober vorig jaar vermoord in het Saoedische consulaat in Istanbul. Zijn lichaam zou na de moord in stukken zijn gezaagd en is nog altijd niet gevonden.  Ook de VN-rapporteur voor buitengerechtelijke executies, Agnes Callamard, heeft felle kritiek op de ontmoeting van Máxima. In een tweet richt ze zich tot de koningin: ""Koningin Máxima, U had een ontmoeting met kroonprins MBS. Ik neem aan dat u de buitengerechtelijke executie van #Kashoggi, het mislukte onderzoek en de gesloten rechtszaak ter sprake gebracht heeft. Ik vertrouw erop dat u op gerechtigheid heeft aangedrongen."" Vorige week nog presenteerde rapporteur Callamard haar onderzoek over de moord op de Jamal Khashoggi. Volgens haar is er 'overtuigend' bewijs dat de kroonprins van Saoedi-Arabië, Mohammed bin Salman, en andere Saoedische invloedrijke personen verantwoordelijk zijn voor de moord. Politiek commentator Frits Wester heeft van de Rijksvoorlichtingsdienst begrepen dat Máxima met de Saoedische kroonprins inderdaad alleen over microkredieten heeft gesproken, waar ze zich als speciaal VN-adviseur voor inzet. Dat is ook weer niet vreemd. Volgens Wester is ze als koningin niet echt in de positie om over zoiets iets politiek gevoeligs als de moord op de Saoedische journalist te spreken. ""Maar daarom zou ik zeggen: vermijd deze man dan even, breng jezelf niet in zo'n kwetsbare positie.","1"
"353","https://www.rtlnieuws.nl/nieuws/politiek/artikel/4759071/politiek-stemt-over-pitspoezen-idioot-dat-politici-zich-hier-mee","De Tweede Kamer stemde gisteren over de 'pitspoezenmotie'. De PVV pleitte ervoor om pitspoezen terug te krijgen op het circuit. Opvallende medestander: de partij DENK. Al blijkt daar toch iets mis te zijn gegaan. Frits Wester heeft wel een mening over dit soort moties: ""Hier moet de politiek zich niet mee bemoeien."" Frits Wester vervolgt: ""Het is hetzelfde dat politici aan het kabinet vragen om een brief te schrijven aan de FIFA dat een voetbal voortaan vierkant moet zijn. Met dit soort onderwerpen moet de politiek zich niet bezighouden. Het is vooral een manier om aandacht te krijgen."" De PVV denkt daar anders over. Die vindt het besluit van de Formule 1-organisator FIA om pitspoezen te verbieden 'feministische betutteling'. ""Pitspoezen horen net zoveel bij de Formule 1 als de auto's"", licht PVV'er Roy van Aalst toe.  Daarom diende de partij een voorstel in waarin de regering wordt opgedragen een brief te schrijven aan de FIA om het besluit terug te draaien. De PVV moest daarvoor wel een meerderheid krijgen in de Tweede Kamer. De brief zal er niet komen, want het voorstel haalde die benodigde meerderheid niet. Naast de PVV stemden Forum voor Democratie, VVD én DENK voor.  Waarom DENK vóór stemde? ""Dat was een foutje"", licht fractievoorzitter Tunahan Kuzu desgevraagd toe. ""En dan precies bij deze motie. Maar een fout is menselijk"". Bij de VVD ging het niet om een fout. Tegen de NOS zei VVD-Kamerlid Heerema dat het 'een goede zaak' is dat 'dit soort meiden' evenementen als de Formule 1 'opleuken'.","1"
"354","https://www.rtlnieuws.nl/nieuws/politiek/artikel/4751506/tweede-kamer-belastingdienst-kinderopvangtoeslag-machtsmisbruik","De Tweede Kamer heeft keiharde kritiek op het optreden van de Belastingdienst in de toeslagenaffaire. Door optreden van de Belastingdienst verloren honderden ouders onterecht hun kinderopvangtoeslag. ""Er lijkt sprake van machtsmisbruik"", zegt PvdA-kamerlid Nijboer. Uit onderzoek van RTL Nieuws en Trouw blijkt dat de Belastingdienst in de nasleep van de Bulgarenfraude de jacht op fraude opschroefde. Zorgvuldig onderzoek en bewijsvoering werden overgeslagen. Honderden ouders werden daarvan het slachtoffer. Zij verloren hun kinderopvangtoeslag en zijn vaak al jaren bezig om hun gelijk te halen. Als het misgaat zit je meteen heel diep in de problemen"", zegt CDA-Kamerlid Pieter Omtzigt. ""Er zijn mensen die vijf jaar dwangbevelen hebben gehad van de Belastingdienst terwijl er misschien niet eens een fout was gemaakt."" Pogingen om de beslissing aan te vechten liepen door tegenwerking van de Belastingdienst steevast op niets uit. ""Daardoor hebben mensen het gevoel gemangeld te worden door een anonieme bureaucratie waar ze nooit tegenop kunnen"", zegt GroenLinks-Kamerlid Bart Snels. Al maanden proberen Kamerleden duidelijkheid te krijgen over hoe het nu precies zit met de toeslagenaffaire. ""Dan hebben we een staatssecretaris die kribbig is: 'Vertrouwen jullie me niet? Waarom zoeken jullie dingen die er niet zijn?'"" zegt SP-Kamerlid Renske Leijten. ""We krijgen van alle kanten informatie dat die er wel zijn en dat we die niet boven tafel krijgen"", zegt Leijten. Voor haar is de maat vol. Zij pleit voor een parlementair onderzoek. Staatssecretaris Snel geeft toe dat de Belastingdienst bij aanpak van fraude met kinderopvangtoeslagen is doorgeschoten. En dat het lang heeft geduurd voordat het ministerie van Financiën erkende dat er iets fout was gegaan. ""Maar u heeft mij die draai zien maken. Dat was misschien laat"", erkende de staatssecretaris. Volgens Snel was bij de aanpak van toeslagenfraude de balans zoek, en ging handhaving boven de bescherming van kwetsbare groepen die juist afhankelijk zijn van toeslagen.","1"
"355","https://www.rtlnieuws.nl/economie/artikel/4747386/pensioenakkoord-fnv-uitslag-blijdschap-cao-aow-rekenrente-instemming","Het was een tijdje spannend, maar nu de achterban van FNV zich achter het pensioenakkoord schaart overheerst blijdschap. Het was afhankelijk van de FNV en haar leden of het pensioenakkoord het ging halen. Minister Wouter Koolmees van Sociale Zaken is hoogstwaarschijnlijk het meest verheugd over de uitslag. Hij laat weten ‘erg blij' te zijn en hoopt dat de VCP (Vakcentrale voor Professionals) volgende week ook instemt. Als VCP instemt zijn alle hindernissen weggenomen. Dan kan het kabinet samen met de sociale partners – de werkgevers en werknemers – beginnen met de uitwerking van het akkoord. Het sluiten en uitwerken van dit nieuwe pensioenakkoord is een van de grote hervormingen die het kabinet doorvoert. Als het niet was gelukt, zou de tegenvaller zwaar zijn geweest. Veel pensioenkortingen die op de korte termijn dreigden, worden met dit akkoord voorkomen. Het kabinet heeft wel diep in de portemonnee moeten tasten voor dit akkoord. Ten opzichte van de mislukte onderhandelingen in november hebben de vakbonden veel verdergaande toezeggingen binnengesleept over onder andere minder snelle stijging van de AOW-leeftijd en zware beroepen. Al zal het ook het kabinet wel zorgen baren dat een flink deel van de FNV-achterban, 23 procent, tegen het akkoord heeft gestemd. Zij balen stevig. Op Twitter wordt gemeld dat meerdere mensen hun lidmaatschap bij FNV opzeggen.Ook 50Plus is niet blij met de uitslag. Volgens de partij is het grootste probleem nog niet opgelost. Dat is voor 50Plus de 'absurd lage' rekenrente. Aan hun zijde vinden ze de SP, die teleurgesteld is. ""Met dit akkoord blijven de AOW-leeftijden stijgen terwijl er onvoldoende garanties zijn dat mensen met een zwaar beroep op tijd kunnen stoppen met werken"", zegt SP-leider Lilian Marijnissen. Ook de PVV is niet gelukkig. PVV-leider Geert Wilders noemt de uitslag 'zeer teleurstellend'. De pensioenbelangen worden daarmee volgens hem 'verkwanseld'.","1"
"356","https://www.rtlnieuws.nl/nieuws/politiek/artikel/4744101/forum-komt-bijna-niet-aan-de-bak-provincies-beledigend-voor-kiezer","Het is Forum voor Democratie niet gelukt om de verkiezingswinst te verzilveren. Vandaag zijn de onderhandeling in Zuid-Holland geklapt, dus gaat de partij alleen in Limburg meebesturen. Forum-leider Thierry Baudet heeft wel een verklaring: ""De partijen doen liever zaken met hun oude vriendjes en willen het partijkartel in stand houden.""  ""Helaas heb ik gelijk gekregen. Het partijkartel bestaat"", zegt Forum voor Democratie-leider Thierry Baudet nu duidelijk is geworden dat zijn partij in bijna alle provincies, behalve in Limburg, buitenspel staat. De onderhandelingen in Zuid-Holland zijn vandaag geklapt omdat het CDA het niet meer ziet zitten.   Een flinke tegenvaller voor Forum, dat bij de provinciale verkiezingen een verpletterende overwinning behaalde. Forum-leider Thierry Baudet heeft wel een verklaring waarom het niet is gelukt om de verkiezingswinst te verzilveren. ""We hebben ons na onze verkiezingsoverwinning constructief opgesteld, maar bij de onderhandelingen liep de helft al weg en andere helft doet liever zaakjes met de oude vriendjes die ze al kennen."" Hij noemt het 'heel betreurenswaardig'. ""Teleurstellend en beledigend voor de kiezer."" In de provincie Zuid-Holland vormde Forum lange tijd een zogenoemd motorblok met de VVD en het CDA, maar vanmiddag liet formateur Hans Wiegel weten dat het CDA het niet meer ziet zitten.  Forum-leider in Zuid-Holland Rob Roos is verbijsterd: ""We weten eigenlijk ook niet waar het mis is gegaan. We hadden gisteren overleg en zouden bij elkaar komen om laatste gesprekken te voeren, maar toen kwam het CDA opeens met de boodschap dat ze de stekker eruit trekken. Verbijstering alom. Niet alleen bij ons, maar ook bij de VVD en de andere partijen."" Adri Bom van het CDA in Zuid-Holland zegt dat het niet één ding was waarom zijn partij niet meer verder wil. ""Forum was absoluut constructief op verschillende onderwerpen. Op het gebied van klimaat en wonen waren goede afspraken met de partij te maken. Maar je hebt een bredere coalitie nodig dan deze drie.""","1"
"357","https://www.rtlnieuws.nl/nieuws/politiek/artikel/4738441/ontevreden-pvvers-werken-achter-schermen-aan-oprichting","Ontevreden PVV'ers hebben achter de schermen aan een alternatieve partij gewerkt. De plannen voor 'een democratische PVV' zorgen voor onrust en boosheid bij PVV'ers die wel achter hun leider Geert Wilders staan. ""Omdat mensen niet meer op een lijst staan, doen ze dit. Kansloos."" Het is niet duidelijk of de partij er ook echt komt. De derde verkiezingsnederlaag van de PVV op rij heeft voor flinke onrust gezorgd binnen de partij. Een groep PVV'ers in Noord-Holland is achter de schermen bezig geweest met plannen voor het oprichten van een alternatieve partij.Een partij met dezelfde idealen, maar met leden en meer democratie, zoals ze zelf zeggen.  Eén van de betrokkenen is Joost van Hooff. Hij was tot maart van dit jaar Statenlid in Noord-Holland. Hij bevestigt het verhaal dat via De Telegraaf naar buiten kwam, maar wil verder niets kwijt.  De krant heeft een intern document in handen waarin wordt uiteengezet waarom en hoe de nieuwe partij moet worden opgezet.Wat de status nu is, wil Van Hooff niet zeggen. Nick Kaptheijns, die wel terugkeert als Statenlid van de PVV in Noord-Holland, is overvallen door de actie van zijn oud-collega's. ""Ik heb het uit de media moeten vernemen. Als mensen niet meer terugkeren en hun politieke avontuur over is, gaan ze blijkbaar gekke dingen doen.""De PVV'er vervolgt: ""Blijkbaar leeft er ontevredenheid, maar dit plan is bedacht door PVV'ers van wie hun politieke avontuur over is."" Of hij denkt dat een mogelijke alternatieve partij kans maakt? ""Nee, ik maak me hier totaal geen zorgen over."" Het Utrechtse PVV-Statenlid René Dercksen, die onlangs nog openlijk kritiek uitte op zijn partijleider, was al een tijdje op de hoogte van de plannen voor de alternatieve partij, zegt hij. ""Ik weet niet hoe lang dit al speelt, maar ik ken de geruchten via andere PVV'ers. Het is een voortvloeisel van de toenemende kritiek op de manier van leidinggeven van de partij. De kritiek die ik uitte, leeft breed onder de PVV'ers, dat blijkt wel.""","1"
"358","https://www.rtlnieuws.nl/nieuws/politiek/artikel/4729211/onrust-bij-groenlinks-jesse-klaver-baalt-van-moddergooien-naar","Moddergooien en paniek bij GroenLinks na het vertrek van Zihni Özdil. Nadat Jesse Klaver gisteren een keiharde mail over het vertrekkend Kamerlid had gestuurd, geeft Klaver vandaag toe dat hij spijt heeft. Özdil zegt daarop in een reactie: ""We zijn het in ieder geval eens dat het lelijke politiek is."" ihni Özdil maakte gisteravond rond 22:00 uur zijn vertrek uit de GroenLinks-fractie via Facebook bekend. Özdil was de onderwijsspecialist voor de partij en liet zich onlangs in een interview in Trouw kritisch uit over het leenstelsel.  Volgens hem is dat de reden geweest van escalatie met defractietop. Klaver was namelijk destijds één van de architecten van het leenstelsel. Maar gisteravond, rond 23:00 uur, kwam Klaver met een verklaring. Er ging een aardige beerput open: Özdil zou afspraken hebben geschonden en 'ontoelaatbaar gedrag' hebben getoond waardoor 'collega’s zich niet meer veilig voelden'. Hij zou ook stiekem een intern gesprek met een collega hebben opgenomen. Het ging volgens ingewijden om het gesprek waarbij hij op het matje werd geroepen om zijn woorden in kritische interview over het leenstelsel uit te leggen. Ook werd er vanuit GroenLinks, buiten de verklaring om, veel kwaad over Özdil gesproken. Zo zou hij 'al maandenlang niet functioneren' en werd er zelfs op gehint dat hij een alcoholprobleem zou hebben.   Özdil noemde het op Facebook 'ontzettend jammer dat de partijleiding voor karaktermoord heeft gekozen', en zijn functioneren ter discussie stelt. Vandaag zegt Klaver voor de camera van de NOS spijt te hebben dat hij een emmer modder over Özdil heeft gegooid. Klaver noemt de onderlinge verwijten van gisteren 'lelijke politiek' waar hij van baalt. ""Het is gewoon een super vervelende situatie"", zegt hij. ""Het was gewoon niet fraai. Het was lelijke politiek. Daar baal ik van."" Klaver wilde RTL Nieuws vandaag niet te woord staan. Hij is bezig met een verhuizing.","1"
"359","https://www.rtlnieuws.nl/nieuws/politiek/artikel/4729061/mark-rutte-klimaatrapport-premier-ministerraad-doorrekening","De Tweede Kamer wil de premier zo snel mogelijk aan de tand voelen over zijn bemoeienis met de publicatie van de eerste doorrekening van het klimaatakkoord. Rutte benadrukt dat 'er op een normale manier is gewerkt en er niets is toegedekt'. ""Ik heb het gezeik er wel voor over."" Rutte kreeg felle kritiek nadat gisteren bleek dat hij zich had bemoeid met de publicatie van de doorrekening van het voorlopige klimaatakkoord. Hij zou ervoor hebben gezorgd dat de doorrekening ná Prinsjesdag werd gepubliceerd. De oppositie wil snel een debat over de rol van de premier. ""Het liefst al volgende week"", aldus Kathalijne Buitenweg van GroenLinks. Haar voorstel kreeg steun van de voltallige Kamer.Waarom is er ophef ontstaan? Het Planbureau voor de Leefomgeving rekende de maatregelen van het klimaatakkoord door en wilde de resultaten naar buiten brengen, een week voor Prinsjesdag. Dan is ook het belangrijkste debat van het jaar: de Algemene Politieke Beschouwingen. Premier Rutte zag dat moment niet zitten, blijkt uit stukken die gisteren naar buiten kwamen.  Daarom werd onder zijn druk de publicatie uitgesteld naar eind september.  Premier Rutte zei vandaag tijdens zijn wekelijkse persconferentie dat er gewoon volgens de normale manier is gehandeld. ""De afspraak was dat we pas eind september naar buiten zouden komen met de publicatie"", zegt Rutte. De premier vervolgt: ""Vervolgens zegt iemand dat het eerder kan, maar ik vond dat een slecht plan. Ik wilde aan de afspraak vasthouden en ik wilde dat het kabinet inhoudelijk kon reageren."" Daarom drong hij aan om na Prinsjesdag te publiceren, wat ook gebeurde. Premier Rutte verzekert: ""Er is op geen enkele manier iets toegedekt en er is ook geen informatie achtergehouden. Het is de normale manier van werken geweest. Dit is de goede procedure geweest. Ik heb het gezeik er graag voor over.""  De oppositie reageerde verontwaardigd op het nieuws. PVV, Forum voor Democratie en GroenLinks willen een debat over de kwestie.","1"
"360","https://www.rtlnieuws.nl/nieuws/artikel/4722881/mh17-ploeg-rusland-oekraine-jit-baudet-thierry-nabestaanden","Nabestaanden van slachtoffers van de ramp met MH17 zijn geschokt door de uitspraken van Forum-leider Thierry Baudet gisteravond. Baudet vroeg zich in het debat met Rutte af of het strafrechtelijk onderzoek naar het neerhalen van de MH17 wel onafhankelijk is. En hij noemde Oekraïne als mogelijke dader. Thierry Baudet zei gisteravond: ""Dat ik achter mijn vraagtekens sta, die ik gesteld heb bij het JIT. En dat is heel simpel: vanwege het feit dat Oekraïne een van de mogelijke daders van deze situatie ook aanklager is van dit JIT."" Rutte reageerde daarop: ""Dit is een dieptepunt in het debat."" De Stichting Vliegramp MH17 is geschrokken van de uitspraken. ""Ik vond ze eerlijk gezegd schandalig. Meneer Baudet is een volksvertegenwoordiger en sluit blijkbaar een groep van vele duizenden nabestaanden uit. Hij heeft ons bepaald niet gesteund met zijn verhaal. Hij heeft dingen gezegd die onjuist zijn, zonder enige kennis van zaken maar wat roepen. En wat-ie ook heeft gedaan met zijn opmerkingen over het Joint Investigation Team, is dat hij in feite de onafhankelijk van het JIT in diskrediet heeft gebracht. En dat neem ik hem zeer kwalijk"", zegt Piet Ploeg. Bij de ramp met MH17 kwamen vijf jaar geleden 298 mensen om het leven, onder wie 196 Nederlanders. Nederland heeft Rusland aansprakelijkheid gesteld. Internationaal onderzoeksteam JIT is nog altijd bezig. Vorig jaar onthulde het JIT dat de raketinstallatie afkomstig was van het Russische leger. Dat Baudet het onderzoek in twijfel trekt omdat Oekraïne lid is, beschadigt het onderzoek, vinden nabestaanden ""Daar zitten we niet op te wachten. We weten ook dat de resultaten die tot nu toe door het JIT zijn gepresenteerd een wereldwijde steun genieten. Wat meneer Baudet doet is z'n eigen nest bevuilen. Hij maakt Nederland ongeloofwaardig en dat past hem niet als fractievoorzitter van een grote partij.""","1"
"361","https://www.rtlnieuws.nl/nieuws/politiek/artikel/4721921/debat-mark-rutte-thierry-baudet-verkiezingen-eu-verkiezingen","Thema's zoals immigratie, de euro, en Rusland kwamen aan bod in het soms zeer felle debat tussen FvD-leider Thierry Baudet en VVD-leider Mark Rutte. Maar in het debat in de Rode Hoed in Amsterdam werd ook gesproken over wanneer Rutte voor het laatst had gehuild en wat het vrouwenstandpunt van Baudet had bepaald.Het debat in de zendtijd van tv-programma Pauw vond plaats aan de hand van stellingen. Baudet wilde van Rutte opheldering over waarom hij bereid was dat Nederland door middel van de euro bleef betalen voor de problemen van het zuiden van Europa. De FvD-leider wil ontvlechting van de muntunie. ""De eigenlijke kosten van de muntunie nu zijn astronomisch. Als we erin blijven, blijven we tot in de eeuwigheid betalen voor de achterblijvers"", zei Baudet. Rutte erkende dat Griekenland en Italië er 'beter niet in hadden kunnen zitten'. ""Maar er verandert niets als we naar de gulden gaan, we blijven vastzitten aan de euro. Het is een tekentafeloplossing door eruit te stappen"", zei Rutte.  Volgens Baudet is uit de muntunie stappen wel degelijk mogelijk, dat had het verleden volgens hem aangetoond. ""Er zijn 65 muntunies ontbonden."" Rutte zei dat dat zeer ernstige gevolgen zou hebben voor de Nederlandse werkgelegenheid. ""U neemt risico met twee miljoen Nederlandse banen."" Baudet noemde dat 'bangmakerij'. Rutte wilde weten waarom Baudet de dreiging van de Russische president Vladimir Poetin niet onder ogen wilde zien. Hij noemde Baudet naïef in zijn opstelling tegenover Rusland. Baudet: ""In de internationale politiek heb je geen vrienden of vijanden, alleen belangen."" Die belangen worden geschaad volgens Baudet, bijvoorbeeld door de sancties tegen Rusland die de landbouw en de bloemensector raken. Rutte zei dat Baudet Poetin rustig wilde houden en vergeleek zijn omgang met Rusland als het 'lief aaien van een leeuw'. Ook noemde hij Baudet een 'Ruslandknuffelaar'.","1"
"362","https://www.rtlnieuws.nl/editienl/artikel/4719716/politieke-partijen-gooien-met-modder-aanloop-naar-de-verkiezingen","Donderdag mogen we weer naar de stembus voor de Europese verkiezingen. In aanloop daarnaartoe stunten politieke partijen met verkiezingsfilmpjes om extra stemmen te winnen. Daarin wordt opvallend vaak met modder gegooid. Is dit nieuw in Nederland? En hoe effectief is het eigenlijk? Partijen hebben zich inmiddels vol in de verkiezingsstrijd gegooid, want donderdag gaan we naar de stembus voor de Europese verkiezingen. Opvallend is dat veel Nederlandse partijen in hun filmpjes fel naar elkaar uithalen. Zo opent VVD het vuur op Thierry Baudet, heeft Forum voor Democratie het gemunt op Jesse Klaver, Rob Jetten en Mark Rutte, en steekt SP de draak met Frans Timmermans. Sanne Kruikemeier, assistent-professor politieke communicatie van de Universiteit van Amsterdam, erkent de opkomst van het moddergooien. ""Eerst kwamen dit soort video's in Nederland minder voor. Maar er lijkt nu echt sprake van een toename"", vertelt ze aan Editie NL. ""Dit is niet gebaseerd op wetenschappelijk onderzoek, maar een gevoel dat mijn collega's en ik delen. Ik vind het een interessante ontwikkeling. Ook valt haar iets op aan de manier waarop politici elkaar zwartmaken: ze spelen recht op de man af in plaats van op de partij. ""Daarnaast wordt alles tegenwoordig het wereldwijde web op geslingerd. Politici kunnen zelf knippen en plakken en een video online delen. In het digitale tijdperk worden conflicten extra uitvergroot."" Dat er zoveel met modder wordt gegooid, is volgens Kruikemeier gedeeltelijk te wijten aan de versnipperde politiek in ons land. ""Daardoor moeten partijen de aandacht trekken en dat kan door middel van dit soort filmpjes. Het is echt vechten om aandacht. Hersenonderzoeker Victor Lamme van communicatiebureau Neurensics bevestigt dat. ""Je ziet in het Nederlandse electoraat een opschuiving naar extreme politieke kleuren. Polarisatie versterk je met je emoties. Partijen zoals DENK en Forum voor Democratie hebben baat bij het moddergooien. Daarom is het aan de orde van de dag.","1"
"363","https://www.rtlnieuws.nl/nieuws/politiek/artikel/4715886/theirry-baudet-mark-rutte-debat-verkiezingen-eu-europees-parlement","VVD-leider Mark Rutte en FvD-leider Thierry Baudet geven elkaar de schuld dat er nog steeds geen één-op-ééndebat is gepland. Rutte noemde het gedrag van Baudet op zijn wekelijkse persconferentie 'duiken'. Baudet vraagt op Twitter of Rutte soms niet durft. Aanleiding voor het gekibbel is de uitdaging van Rutte aan het adres van Baudet eerder deze week. Hij vroeg Baudet om samen met hem te debatteren over Europa. Die uitdaging ging gepaard met stevige woorden. Baudet zou door voor een nexit te pleiten, een Nederlands vertrek uit de EU, 'volstrekt onverantwoordelijk' bezig zijn. ""Met dit soort bizarre ideeën laat Baudet de mensen voor wie hij zegt in de politiek te zitten keihard in de steek"", zei Rutte toen. Baudet accepteerde de uitdaging. Hij stelde wel een aantal voorwaarden: het debat moet plaatsvinden in een Lagerhuisopstelling, alleen live te zien zijn op Facebook en op de avond vóór de verkiezingen. Ook moeten de Europese lijstrekkers van de beide partijen meedoen. Rutte reageerde daar weer op door te zeggen dat hij het debat alleen één-op-één wilde voeren én dat het op tv uitgezonden moet worden. Baudet kwam vandaag op Twitter met een nieuwe suggestie. Hij stelt voor om te debatteren in debatcentrum De Rode Hoed in Amsterdam. ""Een eerlijk debat: evenveel spreektijd, allebei brengen we drie stellingen in, geen NPO redacties en geen Carolien in het oortje! Of durf je niet?"" Rutte sloeg terug door in de wekelijkse persconferentie na de ministerraad Baudet te beschuldigen van 'duiken' voor het debat. Hij houdt vast aan zijn eis dat het debat live op tv wordt uitgezonden. Op 23 mei zijn de verkiezingen. Er is nog steeds geen duidelijke afspraak over het debat.","1"
"364",NA,"Staatssecretaris Mark Harbers (Asielzaken) schrijft aan de Tweede Kamer dat hij nooit ernstige misdrijven gepleegd door asielzoekers heeft willen wegmoffelen of achterhouden. In de brief schrijft hij dat er door zware misdrijven onder het kopje 'overig' te laten vallen, 'volstrekt onbedoeld het beeld van onvolledige informatie ontstaan'.  Harbers heeft nu alsnog alle misdrijven die vorig jaar begaan zijn door asielzoekers naar de Kamer gestuurd. Eerder deze week stuurde hij een rapport naar de Tweede Kamer met cijfers over criminele asielzoekers, waarin een top tien van de meest voorkomende misdrijven stond, zoals winkeldiefstal en zakkenrollen. Oftewel lichtere vergrijpen. De andere misdrijven stonden gezamenlijk onder het kopje 'overige'. Uit cijfers van de politiek bleek vandaag dat daar zware misdrijven onder vallen. Zoals bijvoorbeeld 31 incidenten van moord en doodslag en 47 incidenten van aanranding. Leden van de Tweede Kamer reageerden boos omdat ze verkeerd waren geïnformeerd. Ze eisten dat de juiste cijfers zo snel mogelijk naar de Kamer zouden worden gestuurd. Harbers zegt hierover nu in een brief aan de Kamer dat er onbedoeld een verkeerd beeld is ontstaan. ""Een grote categorie van relatief weinig voorkomende soorten incidenten is terecht gekomen onder de noemer ‘overig’"", schrijft Harbers. ""Omdat zware misdrijven relatief weinig voorkomen, vallen registraties hiervan onder de categorie ‘overig’. Het is niet ongebruikelijk in rapportages te werken met een top tien en een restcategorie, maar in dit geval is daardoor volstrekt onbedoeld het beeld van onvolledige informatie ontstaan."" Maar daarmee is de kou tussen de Tweede Kamerleden en Harbers nog niet uit de lucht. Voor verdere vragen en uitleg gaan ze volgende week met hem in debat.","1"
"365","https://www.rtlnieuws.nl/nieuws/politiek/artikel/4711651/mark-rutte-thierry-baudet-verkiezingen-eu-europa-europese","VVD-leider Mark Rutte heeft vanavond op een partijbijeenkomst in Barendrecht keihard uitgehaald naar Forum voor Democratie-leider Thierry Baudet. Door voor een nexit te pleiten, een Nederlands vertrek uit de EU, is Baudet volgens Rutte 'volstrekt onverantwoordelijk. ""Met dit soort bizarre ideeën laat Baudet de mensen voor wie hij zegt in de politiek te zitten keihard in de steek"", zegt de premier. Rutte zegt zich zorgen te maken over 'politici die met grootspraak en mooie praatjes mensen doen geloven dat we beter af zijn zonder Europese samenwerking'. ""En politici zoals Baudet, die zelfs nog een stap verder gaan en een nexit bepleiten."" Dat zou Baudet doen 'op basis van rare verzinselen', zegt Rutte. ""Op basis van wonderlijke theorieën die hij ergens op een zolderkamer bedacht heeft. Die bij flakkerend kaarslicht en met een ganzenveer, op papier zo poëtisch lijken. Maar in de praktijk desastreus en losgezongen zijn."" Rutte noemt Baudet 'een zolderkamergeleerde die daar zit te fröbelen hoe de ideale wereld in elkaar zit'. ""Want met al die onrust in de wereld, dan stort je Nederland niet in dezelfde chaos als de Brexit. Dan stap je niet uit een club die ons tegen de vijand kan beschermen. Dan keer je je bondgenoten niet de rug toe. Dan steek je geen middelvinger op naar je beste vrienden."" Volgens de VVD-leider komt Baudet niet op voor zijn kiezers. Rutte roept hem op om nog vóór de Europese verkiezingen van 23 mei met hem in debat te gaan.","1"
"366","https://www.rtlnieuws.nl/nieuws/politiek/artikel/4691621/henk-otten-na-crisis-partijbestuur-ik-ga-gewoon-de-senaat","Henk Otten is gewoon van plan om de Eerste Kamer in de gaan. Of dat voor Forum is of voor zichzelf, is nog onduidelijk. Dat bevestigt Otten aan RTL Nieuws na berichtgeving van EenVandaag. Gisteren werd Henk Otten uit het partijbestuur van Forum gezet omdat hij 30.000 euro uit de partijkas naar zichzelf had overgemaakt. Otten sprak daarna op Twitter over 'karaktermoord'. Hij schreef: 'Onthutsend om te zien hoe mijn mede-oprichters @thierrybaudet en @rooken nu karaktermoord op mij plegen om hen moverende redenen.' Otten was gisteren de hele dag niet bereikbaar voor commentaar. Vandaag laat hij via WhatsApp weten dat hij gewoon van plan is de Eerste Kamer in te gaan. Of dat voor Forum is of voor zichzelf, laat hij nog in het midden.  Politiek commentator Frits Wester stelt dat Otten niet meer van de lijst kan worden gehaald. ""Ook al zouden alle Statenleden van Forum op andere kandidaten stemmen, dan nog komt Otten erin"", zegt Wester. Het is altijd de bedoeling geweest dat Otten als fractievoorzitter in de Eerste Kamer komt. ""Maar de andere leden van de Eerste Kamer kunnen nog besluiten dat ze hem niet meer als voorzitter willen hebben."" Uit een rondgang langs Forum-kandidaten voor de Eerste Kamer vandaag blijkt dat zij er gewoon van uitgaan dat Otten in de Eerste Kamer komt te zitten. Forum krijgt daar vanaf mei 12 tot 13 zetels.  ""De communicatie gaat nu allemaal via WhatsApp. We hebben een groepsapp waarin ook Baudet en Otten zitten"", zegt een FvD'er die in mei in de Eerste Kamer komt. ""Baudet en Otten herhalen in hun appjes hun standpunten. De sfeer is niet vijandelijk. Ik ga er ook  vanuit dat Otten gewoon in de Eerste Kamer komt. We hebben nog geen officiële mededeling gekregen vanuit de partij."" De FvD'er vervolgt: ""Ik hoop dat in juni de rust wedergekeerd is. Laat ze maar even uitrazen.""","1"
"367","https://www.rtlnieuws.nl/nieuws/politiek/artikel/4690426/chaos-top-forum-voor-democratie-teleurstellend-voor-de-partij","Er is gedonder in de top van Forum voor Democratie nu het partijbestuur wil dat medeoprichter Henk Otten zich terugtrekt. FvD'ers door het hele land zien het gedoe vanaf een afstand aan. ""Het is vooral teleurstellend voor de partij"", zegt een hooggeplaatste FvD'er. ""Wat er nu allemaal gebeurt, zie je liever niet. Sinds dit weekend is het onrustig in de top van Forum voor Democratie. Afgelopen weekend liet Henk Otten, de tweede man en medeoprichter van de partij, zich in het NRC kritisch uit over politiek leider Thierry Baudet. En gisteren was er heibel over onhandige tweets. Vandaag komt daar nog een nieuwe crisis bovenop. Henk Otten blijkt geld uit de partijkas te hebben overgemaakt naar zijn eigen adviesbureau, een bedrag van ruim 30.000 euro. Tweede Kamerlid Theo Hiddema laat weten dat er sprake is van een vertrouwensbreuk. Het partijbestuur verzoekt Otten nu met klem om zich terug te trekken uit het partijbestuur.  De hoofdpersonen- Otten en Baudet- zijn vandaag onbereikbaar. Bij de fractie is de deur dicht en zijn de gangen leeg. Ook het partijbestuur is onbereikbaar. Alleen Tweede Kamerlid Theo Hiddema wil wat over de kwestie kwijt: ""De betaling van Otten aan zichzelf heeft wantrouwen gewekt in het bestuur.""  Dat beamen andere FvD'ers door het land, zo blijkt uit een rondgang. Naast het gedoe rond Otten, vindt de Limburgse lijsttrekker Ruud Burlet dat de manier van communiceren wel wat netter kan. ""Het is bijvoorbeeld onhandig hoe de manier dat Otten als penningmeester is gestopt wordt gecommuniceerd. Dat had netter gemogen."" Of hij bang is voor LPF-achtige toestanden? ""Ik maak me nog geen zorgen. Het gaat om de inhoud van de partij en die is goed.""   Ander FvD'ers omschrijven de gebeurtenissen als iets wat hoort 'bij een proces van volwassen worden.' ""Je hebt in iedere partij wel wat. Maar wij liggen nu onder een vergrootglas omdat we zo groot zijn.""","1"
"368","https://www.rtlnieuws.nl/nieuws/artikel/4689386/forum-voor-democratie-baudet-otten-onvrede","Er heerst onvrede in de top van Forum voor Democratie. FvD-leider Thierry Baudet en kopstuk Henk Otten zijn het niet met elkaar eens, al is er volgens een woordvoerder van de partij niets aan de hand. De situatie is opmerkelijk, stelt politiek journalist Frits Wester. Otten stopt als penningmeester bij de partij en is nu ook gevraagd om te stoppen met zijn werk bij de Tweede Kamerfractie.  Afgelopen weekend uitte Otten namelijk nog kritiek op Baudet. De leider zou de partij te ver naar rechts trekken. Vandaag twitterde Baudet het volgende: Otten liet aan de website GeenStijl weten de tweet van Baudet 'niet zo handig' te vinden'. ""Het partijbestuur (waar ik zelf in zit) gaat helemaal niet over contracten van medewerkers van de Tweede Kamerfractie. Dat is een zaak van de Kamerleden."" Frits Wester ziet de situatie met gefronste wenkbrauwen aan. ""Formeel mag er dan niks aan de hand zijn, en dat iemand niet tegelijkertijd personeelslid van Baudet kan zijn in de Tweede Kamer en daarnaast senator die onafhankelijk moet kunnen oordelen in de Eerste Kamer is ook logisch"", zegt Wester. ""Maar uit de publieke tweets over en weer spreekt veel irritatie. Dat geeft zo kort na de grote verkiezingsoverwinning te denken over stabiliteit van de nu ineens grootste partij van Nederland."" FvD-kamerlid Theo Hiddema reageert bij talkshow Pauw op het vertrek van Otten bij de Tweede Kamerfractie. ""Het verrast me niet"", zegt Hiddema. ""Iedereen ziet een richtingenstrijd in de partij en dan denk ik: waar heb je het over?""  Volgens Hiddema is al maanden bekend dat Otten vertrekt bij de Tweede Kamerfractie. Ook de kritiek van Otten op de koers van Baudet 'wist hij allang'. Volgens Hiddema foetert Otten weleens op de woordkeus en de 'bevliegingen' van Baudet.","1"
"369","https://www.rtlnieuws.nl/nieuws/nederland/artikel/4664521/oppositie-legt-dekker-vuur-aan-schenen-debat-over-dood-anne-faber","Waarom zijn er niet eerder maatregelen getroffen om drama's als de moord op Anne Faber te voorkomen? Dat willen de oppositiepartijen PvdA, SP, SGP, PVV en 50PLUS weten bij het Kamerdebat over de zaak van minister Sander Dekker. Ook de regeringspartijen CDA en VVD toonden zich zeer kritisch. ""Hoe kon het zo verschrikkelijk misgaan?"", wilde SGP-fractieleider Kees van der Staaij weten. Volgens SP-Kamerlid Michiel van Nispen is het vertrouwen in de overheid door deze tragedie geschaad. Hij wil dat Dekker helder maakt hoe het kan worden hersteld. PvdA-Kamerlid Attje Kuiken onderstreepte dat er al voor de moord op Faber gevallen waren waarbij 'fout op fout' werd gestapeld door justitie. Ze noemde onder meer de moord op voormalig D66-minister Els Borst. PVV Kamerlid Gidi Markuszower hield de Kamer voor dat deze minister 'moordenaars en verkrachters beschermt en niet de gewone Nederlanders'. 50PLUS- leider Henk Krol wilde weten hoe minister Dekker denkt over zijn verantwoordelijkheid voor het beleid van zijn voorgangers. Daarmee laat hij in het midden of de minister vanwege zijn staatsrechtelijke verantwoordelijkheid niet moet aftreden. DENK legde een verband tussen de moord op Faber en de bezuinigingen bij justitie. Anne Faber werd in 2017 verkracht en vermoord. Michael P. is hiervoor veroordeeld tot een langdurige celstraf, het hoger beroep loopt nog. P. pleegde zijn daad nadat hij was overgeplaatst naar een forensische kliniek, waar hij veel vrijheden kreeg. In de kliniek was niet bekend dat hij al eerder veroordeeld was voor zedenmisdrijven. P. had die informatieoverdracht weten te voorkomen met een beroep op privacy.","1"
"370","https://www.rtlnieuws.nl/nieuws/nederland/artikel/4654336/21-jarige-vrouw-aangehouden-voor-bedreiging-tijdens-antiracisme","De politie heeft een 21-jarige vrouw aangehouden voor bedreiging en opruiing tijdens de antiracisme-demonstratie van afgelopen weekend in Amsterdam. Zij riep toen 'Als je Thierry dood wil schieten zeg dan paf'. De politie zegt dat meer aanhoudingen niet worden uitgesloten. Beelden waarop de uitspraak te horen was, werden verspreid door UP! Network, naar eigen zeggen een 'rechts georiënteerd mediaplatform'. Meerdere politici spraken schande van de uitspraak en de manier waarop er door andere betogers werd gereageerd. Premier Mark Rutte zei in een reactie: ""Ik ben heel boos dat we dit soort stommiteiten, weer herhaald zien worden. Dit kan niet, het is totaal onacceptabel."" Kamerlid Pieter Omtzigt (CDA) reageerde ook op de beelden. ""Groepsdenken is erg en gevaarlijk"", schrijft hij op Twitter bij beelden waarop te zien is dat een vrouw de uitspraak doet. Enkele duizenden mensen liepen dit weekend mee in de demonstratie, die vooral was gericht tegen racisme maar ook tegen de recente verkiezingsuitkomst. Forum voor Democratie haalde bij de provinciale verkiezingen woensdag de meeste stemmen. Thierry Baudet is de politiek leider van die partij. FNV was een van de mede-organisatoren van de demonstratie. De vakbond laat weten zich 'met kracht van deze uitlatingen te distantiëren'. ""Ze zijn schandalig, verwerpelijk en strafbaar.""","1"
"371","https://www.rtlnieuws.nl/nieuws/artikel/4653111/betoger-baudet-demonstratie-als-je-thierry-dood-wil-schieten-zeg-dan-paf","Tijdens de antiracisme-demonstratie in Amsterdam gisteren heeft een betoger doodsbedreigingen geuit aan het adres van Thierry Baudet. ""Als je Thierry dood wil schieten zeg dan paf"", roept de demonstrante. De politie en het Openbaar Ministerie onderzoeken de zaak. Dat blijkt uit beelden van UP! Network, naar eigen zeggen een 'rechts georiënteerd mediaplatform'. De vrouw had zichzelf met een doek voor haar gezicht onherkenbaar gemaakt.  Meerdere politici spreken schande van de uitspraak, en van de manier waarop er wordt gereageerd door andere betogers. De Amsterdamse wethouder Rutger Groot Wassink (GroenLinks) bijvoorbeeld: ""Schokkend en onacceptabel. Dit past niet in de democratie. Alle signalen van belediging en strafbare uitingen worden terecht onderzocht door het OM."" Kamerlid Pieter Omtzigt (CDA) reageerde ook op de video. ""Groepsdenken is erg en gevaarlijk"": Gert-Jan Segers, leider van de ChristenUnie, is het met Omtzigt eens. ""Bizar hoe bij deze lieden grenzeloze liefde voor vluchtelingen gepaard gaat met een dodelijke haat voor politieke tegenstanders"", schrijft hij. Enkele duizenden mensen liepen gisteren mee in de demonstratie, die vooral was gericht tegen racisme maar ook tegen de recente verkiezingsuitkomst. Forum voor Democratie haalde bij de provinciale verkiezingen woensdag de meeste stemmen. Thierry Baudet is de politiek leider van die partij. Het FNV was een van de mede-organisatoren van de demonstratie. De vakbond laat weten zich 'met kracht van deze uitlatingen te distantiëren'. ""Ze zijn schandalig, verwerpelijk en strafbaar.""","1"
"372","https://www.rtlnieuws.nl/nieuws/politiek/artikel/4648296/slotdebat-wilders-fel-met-jetten-en-rutte-even-draad-kwijt","Een vrij ingetogen debat waarbij coalitiepartijen vooral de samenwerking zochten. Dat zag Frits Wester tijdens het Slotdebat. ""De gebeurtenissen in Utrecht waren duidelijk van invloed op het debat. Alleen het debat met Wilders en Jetten was fel."" Over een paar uur gaan de stembussen open voor de Provinciale Statenverkiezingen. Aan de vooravond is er traditioneel een Slotdebat met alle politiek leiders van de landelijke partijen.  Er werd vooraf stilgestaan bij de gebeurtenissen in Utrecht waarbij drie doden vielen. Premier Rutte roemde daarbij de hulpverleners. PVV-leiders Geert Wilders en Forum-leider Thierry Baudet grepen dat moment ook aan om uit te halen naar onder meer de premier. Ongepast en smakeloos vonden andere partijen. Ook de premier had er geen goed woord voor over. Volgens politiek commentator Frits Wester waren de gebeurtenissen in Utrecht tijdens het gehele debat voelbaar: ""Het was een behoorlijk ingetogen debat. Woorden die je vaak hoorde, waren: 'we moeten zoeken naar verbinding en 'samenwerking'."" Tijdens het debat kwamen verschillende thema's aan de orde. Zoals zorg en immigratie. De stellingen waren door de partijen zelf bedacht.  SGP-leider Van der Staaij ging in debat met Denk-leider Kuzu over hoe Kamerleden steeds harder met elkaar omgaan. ""Stop ermee en wees een bondgenoot tegen de verruwing"", zei de SGP'er. Kuzu vond dat Van der Staaij eerst bij zichzelf te rade zou moeten gaan. De DENK-leider doelde op de Nashville-verklaring die de SGP-leider had getekend.  Opvallend was dat premier Rutte in zijn debat met PvdA-leider Lodewijk Asscher zijn tekst even kwijt was. ""Ik ben het even kwijt"", zei Rutte in het debat met Asscher.  Vervolgens riep hij zijn assistent om hulp: ""Caroline?"" Het felst was het debat tussen Rob Jetten (D66) en Geert Wilders (PVV). De twee debatteerden over de stelling of de islam in Nederland hoort.""U soort mensen, maakt ons land kapot"", zei Wilders tegen Jetten.","1"
"373","https://www.rtlnieuws.nl/nieuws/politiek/artikel/4648256/wilders-en-baudet-ergeren-andere-partijen-over-hun-aanval-over","De dertien politieke leiders reageerden zojuist in het Slotdebat op de aanslag in Utrecht. PVV-leider Wilders en FvD-leider Baudet kozen de aanval op onder meer premier Rutte. Ongepast, vinden andere partijen. Het NOS-verkiezingsdebat in Arnhem begint met een moment van stilstaan bij de aanslag in Utrecht. De 13 politieke leiders stonden gebroederlijk naast elkaar om te reageren op de gebeurtenissen van gisteren. Morgen gaat Nederland naar de stembus voor de Provinciale Staten.  PVV-leider Geert Wilders betreurt de gebeurtenissen in Utrecht, maar gebruikt zijn tijd in het Slotdebat ook om de aanval te kiezen. Wilders beticht CDA-leider Buma en premier Rutte van krokodillentranen. Wilders stelt ze verantwoordelijk voor wat er is gebeurd. ""Of dat nu netjes is of niet."" Ook Forum voor Democratie-leider Thierry Baudet kiest voor de aanval. Hij roept op om te stoppen met de politiek van open grenzen.  GroenLinks-leider Jesse Klaver vindt de woorden van Wilders en Baudet ongepast. En ook premier Rutte sprak zich uit: de premier vindt het onacceptabel om op deze manier de aanval te zoeken. De premier riep op tot een applaus aan de hulpdiensten die betrokken waren. ""Een applaus voor deze kanjers.""","1"
"374","https://www.rtlnieuws.nl/nieuws/politiek/artikel/4647166/frits-wester-forum-voor-democratie-laag-politiek-aanslag-utrecht","Na de schietpartij in Utrecht legden bijna alle partijen de campagne voor de verkiezingen stil. Behalve Forum voor Democratie. Volgens politiek verslaggever Frits Wester is het 'ongelooflijk laag' om de aanslag aan te grijpen om politiek te bedrijven. Forum voor Democratie had al een campagnebijeenkomst gepland in Den Haag en liet die ook doorgaan. Daar vielen Thierry Baudet en Theo Hiddema de andere partijen aan op de dag van de aanslag in Utrecht.Forum voor Democratie had al een campagnebijeenkomst gepland in Den Haag en liet die ook doorgaan. Daar vielen Thierry Baudet en Theo Hiddema de andere partijen aan op de dag van de aanslag in Utrecht. Het laten doorgaan van de bijeenkomst is te begrijpen, zei Frits Wester bij Pauw en Jinek. ""Maar dat je dit gebeuren, of het nou terreur was of iets persoonlijks, op deze manier gebruikt om politiek te bedrijven... Ik vind dat ongelooflijk laag. Tijdens de bijeenkomst zei Forum-lijsttrekker Baudet dat 'dit nog veel vaker gaat gebeuren' als Nederland niet kiest voor een andere politieke koers. ""Het is echt aan ons woensdag, over twee dagen, om wel of niet een verandering in gang te zetten. Hoe moeilijk het ook is om die twee uit elkaar te trekken. Ik denk ook dat we het aan de slachtoffers verplicht zijn."" Zijn partijgenoot Hiddema zei dat de partij de afgelopen weken keihard heeft gewerkt en dat met het stoppen van de campagne dat werk 'door de vingers zou glippen'. Hij zei ook dat andere partijen de aanslag aan Forum voor Democratie 'aanwrijven'. Volgens Frits Wester is het in deze situatie wel belangrijk om het gesprek aan te gaan met de samenleving. Het opnieuw opstarten van de campagne is volgens hem wel mogelijk, al zal dat op een ingetogen manier moeten gaan. Het is niet bekend wat de politieke partijen vandaag, een dag voor de Provinciale Statenverkiezingen, gaan doen","1"
"375","https://www.rtlnieuws.nl/nieuws/politiek/artikel/4641266/denk-intimiderende-filmpjes-motie-kamer-arib","Als het aan de Tweede Kamer ligt, stoppen de collega's van DENK met het 'intimideren' van andere Kamerleden via sociale media. Het gaat vooral om filmpjes van Kamerleden met een Turkse achtergrond die geen lid zijn van DENK. In de filmpjes worden ze neergezet als verraders van de Turks-Nederlandse gemeenschap. Zelfs Kamervoorzitter Khadija Arib heeft de motie ondertekend. Het is in zeker honderd jaar niet voorgekomen dat de voorzitter van de Tweede Kamer een motie ondertekent. De Kamer vindt het onaanvaardbaar dat collega's als Dilan Yesilgöz (VVD), Zihni Özdil (GroenLinks) en Sadet Karabulut (SP) vooral 'op basis van hun afkomst' worden aangevallen door DENK. Dat gebeurt steeds vaker, zeggen veel partijen. CDA-Kamerlid Harry van der Molen heeft het over 'verachtelijke praktijken' waarmee DENK 'parlementaire normen overschrijdt'. Bovendien lokt het 'haatmails, intimidaties en bedreigingen' door burgers uit. Die maken de slachtoffers het leven zuur en zorgen ervoor dat ze hun werk minder goed kunnen doen. Kamervoorzitter Arib verklaart haar ongebruikelijke steun voor de motie door te wijzen op het aanzien van de Kamer en de politiek. Die worden door het optreden van DENK geschaad, zegt ze. Ze vindt het 'goed dat dit signaal nu zo luid en duidelijk uit de Kamer komt'. DENK-Kamerlid Selçuk Öztürk voelt zich ten onrechte in de hoek gezet. ""Als er één Kamerlid is dat in dit parlement is bedreigd, dan ben ik het wel'', zei hij met een verwijzing naar een woordenwisseling vorige maand met PVV'er Machiel de Graaf. Hij ziet de uitspraak van de Kamer als een opzetje om vóór de Provinciale Statenverkiezingen, volgende week, 'DENK te bashen'. Öztürk, die net als zijn collega's al langer moeizaam overweg kan met Arib, richtte zich vandaag ook rechtstreeks tot de voorzitter. Die reageerde met sarcasme. ""Zelf doet u dat nooit hè, bashen. Neeee.''","1"
"376","https://www.rtlnieuws.nl/nieuws/politiek/artikel/4615246/kabinet-zegt-geen-compensatie-energienota-toe","Dat de energierekening dit jaar harder stijgt dan verwacht, is volgens minister Wiebes een serieuze zorg voor het kabinet. Maar nu al een compensatie beloven, vindt hij veel te snel. In de Tweede Kamer wordt woedend gereageerd op de verkeerde voorspelling van de energierekening. ""Een enorme miskleun."" Het kabinet beloofde vorig jaar op Prinsjesdag dat bijna iedereen in Nederland in 2019 meer te besteden zou krijgen. Minister Wiebes erkent dat bij de ramingen van inflatie en koopkracht oude cijfers zijn gebruikt over bijvoorbeeld het verbruik en de prijzen van stroom en gas. I n werkelijkheid stijgt de prijs van de energierekening gemiddeld met 334 euro per jaar. De tarieven in de markt zijn sterker gestegen dan verwacht. ""We hadden ons minder stellig moeten uitlaten'', geeft minister Wiebes toe. In december beweerde staatssecretaris Mona Keijzer nog dat er geen sprake was van een enorme stijging van de energierekening. 'Laten we de mensen niet bang maken', zei Keijzer toen in het Vragenuur. Wat een en ander betekent voor de totale koopkracht, moet volgens Wiebes nog blijken. ""Het leven bestaat uit meer dan alleen energie.'' Tot nu toe ziet het er volgens hem naar uit dat de prijsontwikkeling van andere goederen en diensten in elk geval een deel van de tegenvaller op de energierekening compenseert. Nu al een compensatie beloven, vindt hij dus veel te snel. De Tweede Kamer reageert boos. Ook de coaltiepartijen hebben er geen goed woord voor over. D66-Kamerlid Matthijs Sienot spreekt van 'een enorme miskleun'' die het vertrouwen in ramingen niet ten goede komt. ""Een ongelofelijke stommiteit'' vindt Carla Dik-Faber van de ChristenUnie. ""Wij balen hiervan.'' CDA'er Agnes Mulder wil dat het kabinet met een antwoord komt. ""Want dit is voor ons niet acceptabel.'' De VVD wil weten of wél actuele cijfers worden gebruikt voor de doorrekening van het Klimaatakkoord.","1"
"377","https://www.rtlnieuws.nl/nieuws/politiek/artikel/4614946/oppositie-boos-over-gebruik-oude-cijfers-bij-energienota-blunder","'Politiek gigantisch falen' en 'een blunder van jewelste'. De oppositiepartijen zijn boos dat het ministerie van Economische Zaken achterhaalde cijfers heeft gebruikt om de stijging van de energierekening te voorspellen. In werkelijkheid blijkt die energierekening gemiddeld met 334 euro te stijgen. In december beweerde staatssecretaris Mona Keijzer nog dat er geen sprake was van een enorme stijging van de energierekening. 'Laten we de mensen niet bang maken', zei Keijzer toen in het Vragenuur. Nu blijkt dat Keijzer destijds wel een heel grote broek aangetrokken heeft. Het kabinet gebruikt voor het voorspellen van de energierekening cijfers van het Planbureau voor de Leefomgeving. Die heeft sinds 2017 geen nieuwe voorspellingen meer uitgebracht, omdat het te druk was met de doorrekeningen van het Klimaatakkoord. Het ministerie van Economische Zaken en Klimaat laat in een reactie weten het ‘jammer’ te vinden dat daar destijds niet meer op is gewezen. ""Ramingen brengen per definitie onzekerheid met zich mee, en die worden niet kleiner naarmate er meer tijd verstrijkt”, zegt een woordvoerder. Dit weekend meldde het CBS dat de energierekening gemiddeld met 334 euro per jaar stijgt. Oppositiepartijen uit de Tweede Kamer zijn boos. Ze willen weten hoe het kan dat bij de berekening van de gemiddelde energienota gebruikgemaakt is van oude cijfers. Keijzer verving toen minister Wiebes. Ze had nooit zo stellig moeten beweren dat die voorspellingen niet klopten nu blijkt dat er gebruik is gemaakt van cijfers uit 2017"", zegt GroenLinks-Kamerlid Tom van der Lee. ""In de communicatie is het kabinet veel te stellig geweest. Er is gebruik gemaakt van cijfers van 2017 omdat er in 2018 geen nationale verkenning is gemaakt. Maar in die tussentijd zijn die cijfers erg verouderd; de prijzen van gas en elektra zijn gestegen en er zijn allerlei ingrepen gedaan zoals een btw-verhoging.""","1"
"378","https://www.rtlnieuws.nl/nieuws/artikel/4614301/van-lammeren-sylvana-simons-pvdd","De fractievoorzitter van de Partij voor de Dieren in de Amsterdamse gemeenteraad Johnas van Lammeren heeft zijn excuses aangeboden aan Sylvana Simons. Hij haalde vorige week uit naar Simons tijdens een debat over de fatale schietpartij bij de Nederlandsche Bank. Van Lammeren zei tijdens het debat dat Simons 'nederig moest gaan zitten'. ""Hiermee doelde ik op het feit dat zij moest beseffen dat ze te snel tot een oordeel was gekomen"", laat hij weten. Simons had een debat aangevraagd over de schietpartij. Ze vond dat er een 'bovenmatig aantal kogels' werd gebruikt. Het 'buitensporige en onnodige politiegeweld', zorgde er volgens haar voor dat mensen zich onveilig voelen, en dan met name 'mensen van kleur'. Van Lammeren vond de uitspraken van Simons erg kwalijk. Dat vindt hij nog steeds, maar hij had het woord 'nederig' niet moeten gebruiken, laat hij nu weten. Bij de schietpartij werd een 31-jarige man gedood. Op een video zijn veertien schoten te horen. De man had een nepvuurwapen bij zich. Volgens het Rijksrecherche wilde de man zichzelf mogelijk laten doden door een politiekogel, wat ook bekendstaat als 'suicide by cop'.","1"
"379","https://www.rtlnieuws.nl/nieuws/politiek/artikel/4612396/sgp-over-kabinet-niet-drammen-over-vaccinatiedwang","De SGP heeft haar wensen op tafel gelegd voor het geval het kabinet steun zoekt bij de partij. Zo vindt de SGP dat het kabinet niet moet drammen op het gebied van medisch ethisch vlak, zoals vaccinatiedwang. ""Geen gedram op het vlak van leven en dood”, zei Van der Staaij. De coalitie dreigt haar meerderheid in de Eerste Kamer te verliezen na de provinciale verkiezingen. De SGP heeft nu een constructieve houding tegenover het kabinet. In de senaat heeft de SGP twee zetels. De steun van de SGP is dus belangrijk. Maar de partij steunt het kabinet niet zomaar. Daarvoor leggen de staatkundig gereformeerden wel wat wensen op tafel voor de komende periode. ""Onze boodschap is niet dreutelen, niet drammen, maar het goede doen"", zo zei Van der Staaij tijdens een congres in Amersfoort.  Van der Staaij vindt dat het kabinet meer moet doen. Hij noemde drie actiepunten: extra aandacht voor de bescherming van het leven, voor veiligheid en voor eenverdieners. Volgens de SGP dramt het kabinet over medische ethische onderwerpen, zoals vaccinatiedwang. ""Uitgerekend de VVD gaat het verst gaat met mogelijke dwangmaatregelen"", sprak Van der Staaij.  De SGP is tegen vaccinatiedwang. ""Geen gedram op het vlak van leven en dood"", zei de SGP-leider. ""Wie goed doet, goed ontmoet,"" stelt Van der Staaij.  Ook op het gebied van klimaat moet het kabinet niet te veel drammen. Van der Staaij: ""We steunen goede zorg voor de schepping. Het moet haalbaar, betaalbaar en betrouwbaar zijn, met name voor de mensen die niet zoveel te besteden hebben als de bekende witte wijn nippende doorsnee-bakfietser in Amsterdam."" Politiek commentator Frits Wester licht toe: ""Dat de SGP voor eventuele steun op onderdelen ook wat terugvraagt, is begrijpelijk. Dat doen andere partijen ook. ","1"
"380","https://www.rtlnieuws.nl/nieuws/politiek/artikel/4601761/ruzie-ozturk-pvv-en-denk-het-wachten-op-de-eerste-klap-de-graaf","Kamervoorzitter Khadija Arib heeft 'een naar gevoel' overgehouden aan de knallende botsing tussen het DENK-Kamerlid Öztürk en PVV-Kamerlid De Graaf. Het debat tussen deze twee ontspoorde gisteravond flink. Het DENK-Kamerlid en PVV-Kamerlid vlogen elkaar tijdens het debat over de uitkeringsfraude figuurlijk in de haren. Het Kamerlid Öztürk beschuldigde De Graaf van fraude. ""Ik zal je najagen, dan ben je van mij"", klonk het uit de mond van De Graaf. Kamervoorzitter Khadija Arib heeft er een naar gevoel aan overgehouden, zegt ze tegen RTL Nieuws. ""Het was een persoonlijke aanval, waardoor de inhoud van het debat – waar Kamerleden en de staatssecretaris zich goed op hadden voorbereid – niet de aandacht kreeg die het verdiende."" Kamervoorzitter Arib vervolgt:  ""Zoals ik gisteren ook aangaf zijn de betreffende Kamerleden zelf (mede)verantwoordelijk voor de sfeer en het aanzien van de Kamer. Ik hoop dat zij inzien dat zoiets niet kan, dat je zo niet met elkaar omgaat, en dat zo’n confrontatie niet goed is voor henzelf, voor de sfeer in het debat en voor de Kamer als geheel."" ""Na afloop van het debat heb ik excuses gemaakt naar de mensen die het debat hebben gevolgd. Voor een deel was het niet verheffend."" Politiek commentator Frits Wester gaat nog een stap verder. Wester stelt dat debatten in de Tweede Kamer de laatste tijd op momenten naar 'een bedenkelijk laag niveau zakken'.  ""Waar we vroeger moesten lachen om plotselinge vechtpartijen in één of ander Aziatisch parlement, zien we het nu verbaal gebeuren in de Kamer. Ook hier is het wachten op de eerste klap"", zegt Wester. ""Soms lijkt het of je naar een scheldpartij tussen buren zit te kijken in het programma De Rijdende Rechter. Kamerleden die zich hieraan schuldig maken, moeten zich goed realiseren dat ze daarmee ook de grofheid en de tegenstellingen in de samenleving aanwakkeren.","1"
"381","https://www.rtlnieuws.nl/nieuws/politiek/artikel/4590696/frtis-wester-over-spanning-maar-nog-geen-crisis","De leiders van de vier coalitiepartijen hebben vanavond opnieuw overlegd over het kinderpardon. Er is nog geen oplossing, maar er wordt inmiddels wel gesproken over een 'constructief overleg'. VZe zijn er gewoon nog niet uit, zegt Frits Wester. ""Het gaat natuurlijk wel om een heel principiële zaak en dat maakt een compromis ingewikkeld."" Wester vervolgt: ""Je voelt de spanning wel oplopen, maar niemand binnen de coalitie zit op een kabinetscrisis te wachten."" ""We hebben goed gesproken"", zei Sybrand Buma van het CDA. ""Er zijn ook goede vorderingen gemaakt, maar in het belang van het proces doe ik over de inhoud verder geen mededelingen.'' Volgens Rob Jetten (D66) zijn er 'stappen gezet, maar we zijn er nog niet'. Drie coalitiepartijen – CDA, D66 en ChristenUnie – willen versoepeling van de regels voor het uitzetten van asielkinderen. De vierde regeringspartij, de VVD, is fel tegen. De VVD houdt vast aan het regeerakkoord, waarin staat dat het kinderpardon niet wordt verruimd. Ruim een week proberen de partijen er al uit te komen, maar ze staan nog altijd tegenover elkaar.  Toch zijn de gesprekken al wel positiever dan afgelopen dagen, stellen ingewijden tegen RTL Nieuws. Er zit beweging in en een compromis lijkt dan ook iets waarschijnlijker. Maar er zal nog veel moeten gebeuren. Er wordt nu gekeken hoe bijvoorbeeld een uitzetstop eruit kan komen te zien. Volgens Wester kan het CDA niet meer terug zonder gezichtsverlies. ""Anders hadden ze niet zo hoog van de toren moeten blazen over verruiming van het kinderpardon.""  Voor de VVD geldt hetzelfde. ""Die partij heeft zo hard verklaard tegen elke versoepeling te zijn, dat elke handreiking die de partij doet zal worden uitgelegd als een knieval."" De tijd dringt. Woensdag is het Kamerdebat over het kinderpardon en voor die tijd willen de partijen er uit zijn. ""Want dan kunnen de partijen eensgezind het debat in"", zegt Wester.","1"
"382","https://www.rtlnieuws.nl/nieuws/politiek/artikel/4587721/spanning-coalitie-loopt-op-ook-vvders-worstelen-met-kinderpardon","Regionale en lokale VVD-politici worstelen met het kinderpardon, zo blijkt uit een rondgang van RTL Nieuws langs verschillende VVD-regiobestuurders, burgemeesters en raadsleden. De VVD staat lijnrecht tegenover coalitiegenoten CDA, D66 en ChristenUnie. De VVD houdt vast aan het regeerakkoord, waarin staat dat er geen aanpassing komt van het pardon. De andere partijen willen dat wel. ""Is het menselijk een kindje van 6 dat hier geboren is, uit te wijzen? Ik vind van niet"", zegt Bert Homan, oud-wethouder van Utrechtse Heuvelrug en Teylingen en huidig raadslid in Assen. Waarnemend burgemeester van Amstelveen Bas Eenhoorn vindt het belangrijk dat procedures bij de immigratiedienst worden versneld. Iemand moet binnen twee jaar weten of hij in Nederland mag blijven. ""Daarvoor hoeft Harbers niet op de commissie-Van Zwol te wachten"", zegt Eenhoorn. ""Dat kan hij nu al in gang zetten. En als we dat dan gaan doen en de procedures dus korter zullen worden dan zeg ik ook, laat de kinderen die hier nu zijn gewoon blijven en geef nog één keer een kinderpardon."" De commissie-Van Zwol doet onderzoek naar vreemdelingen die in Nederland blijven na een afwijzing van een verblijfsvergunning. In het onderzoek is er speciale aandacht voor gezinnen met kinderen. De commissie komt mogelijk met voorstellen tot aanpassing van procedures. Oud-Tweede Kamervoorzitter Frans Weisglas voelt het ongemak ook. De VVD-prominent is voor een verruiming van het kinderpardon. ""Ik ben voor een uitzetstop voor kinderen die straks eventueel mogen blijven. Je zult maar over tien dagen het land worden uitgezet, terwijl over tien weken een nieuwe regeling komt waardoor je in het land had mogen blijven."" VVD-raadslid in Assen Bert Homan erkent dat er 'natuurlijk een regeerakkoord is en 'dat we ons daar aan moeten houden'. ""Maar, tegelijk zijn wij een menselijke partij en is het menselijk een kindje van zes dat hier is geboren uit te wijzen? Ik vind van niet.""","1"
"383","https://www.rtlnieuws.nl/nieuws/politiek/artikel/4582821/rutte-wil-niet-reageren-op-onenigheid-rond-kinderpardon","Minister-president Rutte wilde tijdens zijn bezoek aan Curaçao niet ingaan op de problemen in de coalitie rond het kinderpardon. Volgens Rutte is hij 'niet op de hoogte van de laatste ontwikkelingen' Binnen de regeringscoalitie van VVD, CDA, D66 en ChristenUnie is onenigheid over wat er met het kinderpardon moet gebeuren. CDA, D66 en de ChristenUnie willen een ruimer pardon, de VVD wil daar niet in meegaan. ChristenUnie en D66 willen voorlopig stoppen met het uitzetten van kinderen, tot alle partijen het eens zijn. VVD-fractievoorzitter Klaas Dijkhoff zei gisteren dat er altijd kinderen zullen moeten terugkeren naar hun moederland, ook als het kinderpardon zou worden versoepeld. Premier Rutte wilde niet ingaan op de situatie. Hij is in Willemstad voor een werkbezoek aan Curaçao. Rutte zegt niet te kunnen reageren omdat hij 9000 kilometer ver weg is van Nederland, niet op de hoogte is van de laatste ontwikkelingen en er in Den Haag een vicepremier zit die prima antwoord kan geven op vragen hierover. ""Als ik in het buitenland ben, dan kies ik er voor geen commentaar op binnenlandse aangelegenheden te geven"", zei Rutte tijdens een persconferentie met de Curaçaose minister-president Eugene Rhuggenaath.  Het is onduidelijk wat er met het kinderpardon gaat gebeuren. Coalitieoverleg leverde gisteren nog niets op, omdat de VVD voet bij stuk hield. Volgens politiek commentator Frits Wester moet het CDA nu wel pleiten voor het voor het openbreken van het regeerakkoord. ""Anders hadden ze niet zo hoog van de toren moeten blazen over de verruiming van het kinderpardon.""","1"
"384","https://www.rtlnieuws.nl/nieuws/nederland/artikel/4580486/hoop-voor-armeens-gezin-groenlinks-wil-uitzetting-maandag","GroenLinks-Kamerlid Bram van Ojik vraagt staatssecretaris Mark Harbers (VVD) drie Armeense kinderen en hun ouders overmorgen niet op het vliegtuig te zetten. Van Ojik reageert op het nieuws dat regeringspartijen CDA en D66 een verruiming van het kinderpardon willen. Van de vier regeringspartijen zijn nu drie partijen voorstander van een verruiming. Het idee is om kinderen die in Nederland zijn 'geworteld', niet meer uit te zetten. Eerder liet ook al de ChristenUnie weten hier voorstander van te zijn. Regeringspartij VVD is tegen. ""Nu er duidelijk een meerderheid is voor een ruimhartiger kinderpardon, vraag ik Mark Harbers de maandag geplande uitzetting van drie Armeense kinderen en hun ouders af te blazen"", twitterde het Kamerlid. ""Kinderen moeten - in afwachting van nieuw beleid - niet worden uitgezet."" Van Ojik heeft het over een Armeens gezin met drie minderjarige kinderen uit een asielzoekerscentrum in Emmen. De kinderen zijn 8, 5 en 3 jaar. Alle drie zijn in Nederland geboren. Het gezin, dat nu vastzit in een detentiecentrum in Zeist, wordt aanstaande maandag om 13.10 uur uitgezet.  Het meisje van 8 is ruim twee jaar geleden aangereden door een vrachtwagen op het terrein van het AZC in Den Helder waar zij woonde, meldt Defence for Children.  Het kind moest toen met de traumahelikopter worden meegenomen en heeft een tijd in het ziekenhuis gelegen. ""Ze herstelde en revalideerde, maar ontwikkelde angst- en depressieve klachten, durfde niet meer te slapen en had nachtmerries. Haar behandelaars hebben haar gediagnosticeerd met een posttraumatische stressstoornis (PTSS) en achten behandeling noodzakelijk."" De familie wil op zijn minst uitstel van vertrek, zodat het meisje haar traumabehandeling kan afmaken. De Immigratie- en Naturalisatiedienst (IND) wil daar niks van weten.","1"
"385","https://www.rtlnieuws.nl/nieuws/politiek/artikel/4579526/opmerkingen-dijkhoff-etteren-door-binnen-coalitie-verbazing-en","Dat VVD-fractievoorzitter Klaas Dijkhoff afstand heeft genomen van het klimaatakkoord, heeft ervoor gezorgd dat het 'knetterde' tussen de coalitiepartijen. De irritatie tussen de regeringspartijen is bijna een week later nog niet weg. ""We maken er geen geheim van dat dit een pittige week was"", zegt premier Rutte. Aanleiding voor de spanningen was het interview met Dijkhoff afgelopen zaterdag, waarin de VVD'er zei dat hij niet was gebonden aan het klimaatakkoord. Tot verrassing en woede van de coalitiegenoten. Rutte erkende na afloop van de ministerraad vanmiddag, dat het 'knetterde deze week' tussen de regeringspartijen. ""Dat hoort ook bij de politiek. Het zijn vier hele verschillende partijen. Er kunnen zich dingen voordoen waardoor de normale spanning in een coalitie oploopt en dat je daar langer over moet praten. Dat was deze week zo."" Over wat hij als leider van de coalitie heeft gedaan om het vertrouwen tussen partijen te herstellen, wil Rutte niet zeggen. ""Het gaat om een mix van concrete interventies en tijd."" Op de vraag of het wantrouwen daarmee is hersteld, heeft Rutte veel woorden nodig. ""Ik kan toch niet garanderen dat iedereen weer 100 procent van elkaar houdt? Daar heb je twee dingen voor nodig: het goed met elkaar bespreken. Dat is op een aantal plekken gebeurd. En verder heb je tijd nodig. Maar ik kan hier niet nu zeggen: het is opgelost, zo werkt het niet."" Volgens de premier moet daar vooral tijd over heen gaan. ""De tijd heelt ook wonden zonder litteken."" Vanochtend zei minister van Binnenlandse Zaken Ollongren (D66) dat het een illusie is dat er nooit discussie is binnen een coalitie van vier partijen. ""Die zullen ook af en toe heftig zijn. Laat het dan ook maar een keer knetteren. Ik vind het jammer dat het moet met allemaal spierballentaal, maar inmiddels gaan wij weer gewoon vergaderen.""","1"
"386","https://www.rtlnieuws.nl/nieuws/nederland/artikel/4571976/politiek-verontwaardigd-over-uitspraak-rutte-maar-hij-verwoordt","De uitspraken van premier Mark Rutte over ongeregeldheden tijdens de jaarwisseling zorgen ook binnen de eigen regeringscoalitie voor opgetrokken wenkbrauwen. Zowel het CDA als de ChristenUnie heeft kritiek. Rutte zei dat hij de raddraaiers die zich met oud en nieuw hebben misdragen tegen hulpverleners 'het liefst allemaal persoonlijk in elkaar wil slaan'. Op Twitter neemt CDA-leider Sybrand Buma afstand van de woorden van de premier. Hij vindt dat een premier 'niet de suggestie moet wekken dat je er zelf op los kunt slaan'.  Gert-Jan Segers van coalitiepartij ChristenUnie noemt Ruttes uitspraak tegen het AD 'niet helemaal premierwaardig'. ""Soms moet je emotie onderdrukken en het juiste doen"", zegt hij. PVV-leider Geert Wilders sneert op Twitter dat Rutte raddraaiers in elkaar wil slaan: ""Met zijn handtasje zeker."" Rutte deed zijn uitspraken vandaag in een persconferentie na de ministerraad. Hij vindt het frustrerend dat de samenleving er niet in slaagt om mensen te weerhouden van zulk wangedrag. Zijn 'handen jeuken' om voor eigen rechter te gaan spelen, zei hij. Hij zei er ook meteen bij dat zoiets natuurlijk niet kan. Volgens politiek commentator Frits Wester zijn het stevige uitspraken van Rutte. ""Op het moment dat hij dat zei, keken journalisten in de ruimte elkaar aan. Zo van: die neemt geen blad voor de mond. Maar ik denk dat hij verwoordt wat veel Nederlanders vinden."" Ruttes uitspraken moeten ook in het licht moeten worden gezien voor de aankomende verkiezingscampagne voor de Provinciale Staten en de Eerste Kamer, meent Wester. ""We hebben dit eerder gezien van hem.""  In 2016 sprak hij in Zomergasten over Turkse Nederlanders die zich niet voldoende aanpassen aan de Nederlandse normen en waarden, een half jaar voor de Tweede Kamerverkiezingen. ""Pleur op"", zei hij toen. Politieke partijen reageerden hoogst verontwaardigd over zijn toon. ""Nu geeft hij weer onverbloemd zijn eigen emotie aan. Zo kennen we Rutte"", zegt Wester.","1"
"387","https://www.rtlnieuws.nl/nieuws/politiek/artikel/4571536/premier-over-relschoppers-oud-en-nieuw-zou-ze-het-liefst-allemaal","Het geweld tijdens oud en nieuw is opnieuw toegenomen. Premier Mark Rutte is woedend op de raddraaiers die zich met oud en nieuw hebben misdragen tegen hulpverleners: ""Ik zou ze het liefst allemaal persoonlijk in elkaar slaan, de lui die dat doen. Maar dat gaat niet."" Het aantal incidenten nam toe met 10 tot 12 procent, blijkt uit officiële cijfers. Politieagenten werden vaker bestookt met zwaar vuurwerk of kregen te maken met ander geweld.  Premier Rutte noemt het geweld 'onacceptabel'. Rutte vindt het 'frustrerend' dat de samenleving er niet in slaagt om mensen te weerhouden van zulk wangedrag en zijn 'handen jeuken' om voor eigen rechter te spelen. Maar dat kan natuurlijk niet, beseft hij. Het is volgens hem uitermate lastig om een aanpak te vinden die werkt. Volgens politiek commentator Frits Wester is dit een harde uitspraak van de premier. ""Rutte maakt van zijn hart duidelijk geen moordkuil."" ""Zoals het nu gaat in de nieuwjaarsnacht,  dat kan gewoon echt niet"", zei minister Ferd Grapperhaus eerder vandaag. Toch wil Grapperhaus vooralsnog niet aan een landelijk vuurwerkverbod, waarvoor onder andere de Onderzoeksraad voor Veiligheid, de gemeenten en regeringspartij ChristenUnie pleiten. Grapperhaus ziet meer heil in een meldplicht voor raddraaiers. De burgemeester kan wie zich met de jaarwisseling misdraagt, opdragen zich bij de volgende editie bij de politie te melden. De politie zou graag zien dat burgemeesters die bevoegdheid vaker gebruiken. Grapperhaus zal de mogelijkheid aan de orde stellen in het overleg met de burgemeesters.","1"
"388","https://www.rtlnieuws.nl/nieuws/politiek/artikel/4406891/beschadigde-blok-kan-verder-als-minister-na-hard-debat","Minister Stef Blok heeft het debat waarin hij zijn omstreden uitspraken over de multiculturele samenleving moest verdedigen, overleefd. ""Blok moest diep door het stof. Hij heeft door deze kwestie een dikke gele kaart in handen"", stelt politiek commentator Frits Wester. De linkse partijen zeiden het vertrouwen in Blok op maar kregen daarvoor geen Kamermeerderheid. Toch namen de coalitiepartijen de zenuwachtige minister ook hard onder vuur. ""CDA en ChristenUnie, maar vooral D66, pakte Blok ongekend hard aan"", zegt politiek commentator Frits Wester. ""Uiteindelijk bleven zij, zoals verwacht, Blok wel steunen en kan hij dus verder als minister."" Exucses aanbieden en woorden terugnemen Stef Blok moest tijdens het debat zijn excuses aanbieden en woorden terugnemen voor uitspraken die hij in juli deed tijdens een besloten bijeenkomst. Blok noemde Suriname een failed state. Ook zei hij dat hij geen land kent waar verschillende etnische groepen vreedzaam samenleven.  De hele zomer had Blok last van zijn omstreden uitspraken. ""Het debat wat al weken hierover gaande is, heeft voor een heel ongelukkige start van zijn ministerschap gezorgd. Hij heeft nu al een heel dikke gele kaart op zak."" Zelden kreeg een minister van Buitenlandse Zaken zulke kritiek van zijn coalitiegenoten. Sybrand Buma (CDA) noemde zijn uitspraken 'dom'. Gert-Jan Segers (CU) noemde Bloks woorden 'pijnlijk'. En D66-leider Pechtold vond de uitspraken 'een bewindspersoon onwaardig'. Veel partijen wilden weten of Blok de uitspraken ook persoonlijk terugneemt. Wester: ""Blok zei in het debat dat hij die uitspraken niet meende. Maar dat was niet het meest geloofwaardige deel van zijn betoog"". Wester vervolgt: ""Zijn formuleringen waren niet altijd even helder en zelfs wat tegenstrijdig."" DENK diende een motie van wantrouwen in. Die werd door de PvdA, GroenLinks, SP en PvdD gesteund, maar dat was niet voldoende voor een meerderheid. ","1"
"389","https://www.rtlnieuws.nl/nieuws/nederland/artikel/4281216/pvda-senator-andre-postema-stopt-als-fractievoorzitter-na-vmbo","André Postema legt zijn functie als fractievoorzitter van de PvdA in de Eerste Kamer neer. Hij blijft wel als senator voor de PvdA. Postema kwam onder vuur te liggen door misstanden rond de schoolexamens bij VMBO Maastricht Hij is ook voorzitter van de raad van bestuur van de stichting Limburgs Voortgezet onderwijs LVO, de koepel waar die school onder valt. Ter discussie In een verklaring laat hij weten: ""Ik ervaar dat mijn functie als fractievoorzitter momenteel ter discussie staat, ook in de fractie. Ik betreur dit. Het is echter ook aan de fractievoorzitter om te voorkomen dat we als fractie in een patstelling of zelfs onderling conflict geraken. Ik heb daarom vandaag besloten mijn fractievoorzitterschap per direct neer te leggen"", schrijft Postema. Postema was vandaag in de Eerste Kamer, maar wilde verder niet reageren op het nieuws. Ook de PvdA-fractie van de Eerste Kamer wilde niets kwijt over de kwestie. Partijvoorzitter Nelleke Vedelaar is al dagen onbereikbaar van enig commentaar. Na de zomer wordt bepaald wie Postema opvolgt als fractievoorzitter. Tot die tijd neemt Esther-Mirjam Sent zijn taken waar. Volgens politiek verslaggever Frits Wester is het belangrijk dat we twee dingen onderscheiden: de bestuurlijke en de politieke verantwoordelijkheid van Postema. “In dit geval waren er problemen rondom zijn functie als bestuurder van het vmbo in Limburg. Hij was eindverantwoordelijk voor wat er op die school is gebeurd, maar onderzoek moet nog uitwijzen of hij goed heeft gehandeld of niet.” Ministers en Tweede Kamerleden vonden dat hij moest opstappen als bestuurder, zelfs de eigen partij van Postema. “Als dat gebeurt, dan ontstaat er een nieuwe werkelijkheid, die ook zijn politieke verantwoordelijkheid raakt. Daarmee kwam ook zijn functie als fractievoorzitter in het geding en zag je aankomen dat opstappen als fractievoorzitter onontkoombaar werd.”","1"
"390","https://www.rtlnieuws.nl/nieuws/politiek/artikel/4267731/pvda-senator-onder-vuur-na-examendrama-dit-onvergeeflijk","Eerste Kamerlid André Postema komt steeds meer onder druk te staan. Tweede Kamerleden vinden dat hij na het examendrama moet aftreden als koepelvoorzitter waar het VMBO Maastricht onder valt. En ook als senator in de Eerste Kamer wankelt zijn positie. Achter de schermen bij de PvdA klinken al opmerkingen als ‘er zijn mensen om minder afgetreden.’ Onderwijsminister Arie Slob voerde vrijdag de druk nog flink op rond de positie van André Postema (48). ""Ik heb er zo mijn gevoelens over. Ik probeer me te beheersen, dat zegt denk ik genoeg"", zei de minister. Vandaag praat de Tweede Kamer over het vmbo-debacle in Maastricht dat 354 leerlingen trof. Verschillende Kamerleden vinden dat Postema moet aftreden als bestuursvoorzitter van de scholenkoepel die eindverantwoordelijk is. Maar niet alleen zijn positie als voorzitter College van Bestuur van het Limburgs Voortgezet Onderwijs (LVO) wankelt, ook zijn rol als senator in de Eerste Kamer. Postema zit in de Senaat als fractievoorzitter voor de PvdA. Vooruitlopend op het debat morgenavond in de Tweede Kamer, uiten verschillende Kamerleden al harde kritiek, blijkt uit een rondgang van de Haagse redactie van het RTL Nieuws. Ze zijn kritisch over de positie van Postema. Paul van Meenen van D66: ""Het is slecht dat een bestuurder zijn verantwoordelijkheid niet genomen heeft. Wij vragen ons af: gaat de minister een aanwijzing aan de Raad van Toezicht geven om de bestuurder te onslaan?"" Ook Peter Kwint van de SP vindt Postema's positie 'onhoudbaar'. ""Hoe denk je in vredesnaam ooit nog met enige autoriteit deze koepel te besturen als er onder jouw verantwoordelijkheid zulke grote fouten zijn gemaakt. Dat lijkt me onmogelijk"", zegt Peter Kwint. Kamerlid Rudmer Heerema van de VVD: ""Wat deze leerlingen is overkomen, is ronduit belachelijk. Een goed schoolbestuurder zou zich dat aantrekken en vervolgens zelfreflectie tonen."" Het CDA laat weten: ""Dit is onvergeeflijk bestuurlijk falen.""","1"
"391","https://www.rtlnieuws.nl/nieuws/nederland/artikel/4215661/regeringspartijen-balen-van-uitspraak-over-rookverbod-op-terrassen","Regeringspartijen CDA, VVD en D66 balen van de uitspraak van staatssecretaris Paul Blokhuis (Volksgezondheid) om roken op terrassen te verbieden. De Tweede Kamer wil met de staatssecretaris in debat over de kwestie en ook Koninklijke Horeca Nederland is kritisch. ""Dit is de betutteling ten top."" Eerder vandaag zei staatssecretaris Blokhuis op Radio 1 dat een rookverbod op terrassen wat hem betreft 'heel wijs zou zijn'. ""Ik denk niet dat we eraan ontkomen"", voegde hij daaraan toe. Coalitiepartijen VVD, CDA en D66 zien niets in het plan en zijn geïrriteerd over de uitspraak van de staatssecretaris. 'Echt een stap te ver' ""Een verbod op terrassen gaat in onze ogen nu echt een stap te ver"", zegt CDA-Kamerlid Anne Kuik. Alleen als horeca-ondernemers zélf het besluit nemen om over te gaan tot een rookvrij terras, vindt ze dat prima. ""Goed voorbeeld doet goed volgen."" D66 vindt de voorstellen die de staatssecretaris vandaag doet 'op de feiten vooruit lopen'. ""Er valt nog veel te winnen door goede voorlichting"", vindt Antje Diertens. Ook de PvdA ziet niets in zo'n verbod. ""Wat de PvdA betreft is nu de eerste prioriteit om ervoor te zorgen dat sigaretten op minder plekken worden verkocht - zoals in de supermarkten"", zegt Lilianne Ploumen. Koninklijke Horeca Nederland Ook buiten de politiek klinkt gemor. Blokhuis loopt te ver op de troepen vooruit, vindt Koninklijke Horeca Nederland. ""In april heeft staatssecretaris Blokhuis aangekondigd dat hij de rookruimten in de horeca over twee jaar wil verbieden en dat hij daarover met ons in gesprek wil"", zegt voorzitter Robèr Willemsen. ""Dat overleg heeft nog niet eens plaatsgevonden en nu komt hij al met een volgend verbod. Ik vind dat geen manier van besturen."" Staatssecretaris Blokhuis is bezig met het sluiten van zogenoemde 'preventieakkoorden'. Een van de gebieden waarop zo'n akkoord gesloten moet worden is roken.","1"
"392","https://www.rtlnieuws.nl/nieuws/nederland/artikel/4213786/pvv-vindt-dat-denk-verboden-moet-worden-na-bericht-aanhanger-bij","De PVV wil dat de politie partij DENK wordt verboden. In Kamervragen aan minister Grapperhaus van Justitie vragen Geert Wilders, Machiel de Graaf en Gidi Markuszower of de minister bereid is de partij te verbieden. 'Zo neen, waarom niet?' Aanleiding voor de vragen is het bericht dat vandaag opdook dat een stagiair van DENK zichzelf op Facebook een trotse IS-aanhanger noemde. Ook liet deze Hussein J. weten het gezag van de politie niet te erkennen. Deze jongen liep stage op de partijkantoor van DENK in Rotterdam, meldt de Telegraaf.  Onmiddellijk oppakken en uitzetten De partij DENK moet wat de PVV betreft verboden worden, zodat 'Nederland gevrijwaard wordt van politiek islamitisch jihadisme.' Bovendien moet Hussein J. onmiddellijk worden opgepakt en uitgezet, vindt de PVV. De partij zelf heeft aan De Telegraaf laten weten niet op de hoogte te zijn geweest van de uitlatingen van de stagiair en heeft actie ondernomen.","1"
"393","https://www.rtlnieuws.nl/nieuws/nederland/artikel/4163826/kritiek-op-plan-arbeidsgehandicapten-blijft-oneerlijk-en","Zowel Kamerleden als arbeidsgehandicapten hebben wederom felle kritiek geuit op de plannen van VVD-staatssecretaris Tamara van Ark om meer arbeidsgehandicapten aan het werk te krijgen. ""Wij krijgen straks minder salaris. Dat is absurd en oneerlijk.""Monique werkt als schoonmaker bij schoonmaak- en groenvoorzieningsbedrijf Vebego. ""Ik vind het fijn en nuttig werk om te doen"", vertelt Monique. Ondanks haar beperking krijgt Monique hetzelfde salaris als iemand zonder handicap: 11,40 bruto per uur. Haar werkgever krijgt namelijk subsidie.  'Oneerlijk plan' Als het aan VVD-staatssecretaris Tamara van Ark ligt, gaat het systeem op de schop. Straks krijgen gehandicapten betaald naar productiviteit. Is iemand voor de helft afgekeurd, dan hoeft de baas maar de helft te betalen. Via de gemeente kunnen ze wel een uitkering aanvragen tot het minimumloon.  Monique is er boos over. ""Omdat het oneerlijk is. Mensen die dezelfde uren werken en hetzelfde werk doen, krijgen niet hetzelfde betaald."" Bovendien is het onduidelijk hoeveel uitkering iemand bovenop het salaris van de baas krijgt. Monique staat niet alleen. Veel arbeidsgehandicapten zijn woedend over de nieuwe plannen. Vandaag werd  een petitie van 80.000 handtekeningen overhandigd aan Tweede Kamerleden. Vandaag werd urenlang met de staatssecretaris over het plan gedebatteerd.  De oppositiepartijen willen dat het  plan van Van Ark van tafel gaat. De SP noemt het loondiscriminatie, GroenLinks vreest dat er tweederangswerknemers ontstaan en de PVV noemt het plan asociaal. Ook zou het plan helemaal niet meer banen opleveren, denken Kamerleden. Regeringspartijen D66 en ChristenUnie zijn ook kritisch. D66 wil 'een pas op de plaats'.  Niel Cortenraad is directeur van Vebego en heeft veel arbeidsgehandicapten in dienst. Hij vindt het plan onacceptabel 'omdat de staatssecretaris een nieuw minimumloon ontwikkelt dat lager ligt dan het huidige'. ""Niet iedereen krijgt namelijk die extra uitkering van de gemeente. Arbeidsgehandicapten met een partner thuis of jongeren die nog thuis wonen, krijgen in de huidige plannen geen geld van de gemeente.""","1"
"394","https://www.rtlnieuws.nl/nieuws/nederland/artikel/4163111/fel-debat-waar-rutte-nog-wel-even-een-kater-aan-overhoudt","""Alhoewel premier Rutte niet echt in de problemen is gekomen, zal hij nog wel even een kater aan dit debat overhouden."" Dat concludeert politiek commentator Frits Wester na het negen uur durende debat over de dividendbelastingmemo's dat eindigde met een motie van afkeuring tegen de premier. Een motie van afkeuring wordt gezien als een minder zware veroordeling dan een motie van wantrouwen. ""In de praktijk blijft deze motie van afkeuring zonder gevolgen"", zegt Wester. ""Maar de relatie tussen Rutte en de oppositiepartijen heeft wel een deuk opgelopen. Dat moet Rutte tot nadenken stemmen.""   Een groot deel van de oppositiepartijen steunt een motie van afkeuring. Het gaat om GroenLinks, PvdA, SP, PVV, Partij voor de Dieren, Krol, DENK en Forum voor Democratie. De SGP steunt de motie van afkeuring niet. Harde verwijten De verwijten van de oppositiepartijen richting Rutte waren hard tijdens het debat waarin de geloofwaardigheid van de premier centraal stond. Er was onrust over het bestaan van memo's en sommige oppositiepartijen vinden Rutte nog altijd niet overtuigend en geloven niet dat hij de waarheid spreekt. Volgens SP-leider Marijnissen is het vertrouwen in de premier weg. Soortgelijke woorden gebruikte PvdA-leider Lodewijk Asscher. ""Hij heeft een onwaarheid verteld en de fout niet gecorrigeerd."" ""Deze premier is fors beschadigd in politieke zin. Geen seconde heeft hij kunnen overtuigen"", stelt PVV-leider Geert Wilders. VVD-fractievoorzitter Klaas Dijkhoff vindt dat 'de mist' voorkomen had kunnen worden en hij hoopt dat dergelijke verwarrende debatten in de toekomst vermeden kunnen worden. Frits Wester zag een fel debat waarbij harde woorden zijn gevallen over de premier. ""Ook al kwam Rutte niet echt in de problemen, hij zal hier zeker nog wel even een kater aan overhouden.""","1"
"395","https://www.rtlnieuws.nl/nieuws/nederland/artikel/4162301/oppositie-valt-rutte-hard-aan-hij-belazert-de-boel","'Hij heeft de boel belazerd', 'dit is bedrog' en 'het vertrouwen is beschaamd'. De oppositie heeft tijdens het debat over de afschaffing van de dividendbelasting direct de aanval geopend op premier Rutte. ""De oppositiepartijen gaan er meteen stevig in als het gaat om de geloofwaardigheid rond Rutte"", stelt Frits Wester. ""Dit wordt een heel zwaar debat."" GroenLinks-leider Jesse Klaver opende het debat en stelde dat het vertrouwen in het kabinet 'beschaamd' is. Klaver riep de coalitie op het 'beschaamde vertrouwen'' te herstellen. ""Daarvoor zijn antwoorden nodig. Veel antwoorden. Eerlijke antwoorden.""  Zwaar debat Premier Rutte wacht vandaag een debat over de veelbesproken memo's over de afschaffing van de dividendbelasting. Rutte zei eerder niets van memo's te weten, maar later bleken die er wel te zijn. Bovendien kraken ambtenaren van het ministerie van Financiën het afschaffen van de dividendbelasting. ""Een vals vies woordspel is er gespeeld"", stelt PVV'er Geert Wilders. ""Rutte heeft de boel belazerd. Wegwezen dus"", sprak Wilders. De PVV-leider heeft aangekondigd een motie van wantrouwen in te dienen. Zover willen de andere oppositiepartijen nog niet gaan. Zij hebben vooral veel vragen aan de premier. SP-leider Marijnissen snapt niets van het handelen van de premier. ""Het probleem bij Rutte is dat bij hem de leugen pas een probleem is als het uitkomt."" Volgens PvdA-leider Asscher doemt er een beeld op van Rutte die samen heeft gespannen met multinationals. ""Tegen de Nederlanders en dat is kwalijk."" SGP-leider Van der Staaij is minder scherp dan zijn voorgangers, maar hij betreurt dat de discussie over de memo's het wantrouwen in de politiek voedt.  VVD-Fractievoorzitter Klaas Dijkhoff moet toegeven dat de gang van zaken 'niet fraai' is, maar dat betekent niet 'dat het per se fout is'.  ","1"
"396","https://www.rtlnieuws.nl/nieuws/nederland/artikel/4161761/rutte-wacht-zwaar-debat-de-premier-nog-te-vertrouwen","Vanaf 15:00 uur gaat het in de Kamer over de veelbesproken memo's over de afschaffing van de dividendbelasting. De ruim 50 pagina's werden gisteren uren later dan verwacht naar de Kamer gestuurd. Het debat zal live te zien zijn op rtlnieuws.nl.  Waarom de dividendbelasting afschaffen? In de veelbesproken memo's kraken ambtenaren van het ministerie van Financiën het afschaffen van de dividendbelasting. De maatregel is slecht voor het imago van Nederland omdat het haaks staat op de bestrijding van belastingontwijking in ons land, schrijven de ambtenaren. Ook kun je, volgens de ambtenaren, niet concluderen dat het goed is voor het vestigings- en investeringsklimaat. Premier Rutte zal tijdens het debat dus moeten uitleggen waarom hij deze omstreden maatregel, die 1,4 miljard euro kost, toch wil doorzetten.   Daarvoor zal Rutte naar de memo's van de ambtenaren van Economische Zaken kunnen wijzen. Die beweren namelijk iets anders. Ambtenaren van Economische Zaken geloven wel dat het vestigingsklimaat in Nederland aantrekkelijker wordt gemaakt door de afschaffing van de dividendbelasting. Is er gelogen?  Maar misschien wel belangrijker: dit debat gaat ook over de geloofwaardigheid van het kabinet. Premier Rutte zegt dat hij geen herinneringen had aan memo's over de afschaffing van de dividendbelasting. De oppositie gelooft daar niets van. PVV-leider Geert Wilders bijvoorbeeld. ""Het vertrouwen in deze premier is tot ver onder het nulpunt gedaald. Wegwezen!""  PvdA-leider Lodewijk Asscher, die zegt dat de positie van de premier in het geding is, vindt het onwaarschijnlijk dat Rutte de stukken was vergeten. ""Premier Rutte was niet pathologisch onwetend, maar had moeite met de waarheid."" Het probleem voor Rutte is dat het niet de eerste keer is dat zijn betrouwbaarheid ter discussie wordt gesteld. In de zomer van 2016 maakte Rutte zijn excuses voor het niet nakomen van beloften.","1"
"397","https://www.rtlnieuws.nl/nieuws/nederland/artikel/4155396/100-jaar-sgp-de-partij-belangrijker-je-leven-dan-je-denkt","De streng gereformeerde partij SGP bestaat vandaag honderd jaar. Met felle standpunten over abortus en euthanasie staat de partij ver weg van de opvattingen van veel mensen. Toch oefent de partij meer invloed uit op ons leven dan vaak wordt gedacht. En die invloed blijft groeien. Vandaag viert de SGP, de oudste politieke partij van Nederland, het eeuwfeest in Nieuwegein. Mannen in donkere pakken die uit volle borst psalmen op hele noten meezingen, zullen de feestzaal domineren. Daartussen een enkele vrouw, meestal gekleed in een lange rok. De 30.000 leden thuis kunnen de feestelijkheden live volgen via Facebook.  Stabiel en zichtbaar De Staatkundig Gereformeerden zijn al een eeuw lang met twee of drie zetels een stabiele factor in de politiek. Opmerkelijk, gezien de ontkerkelijking van de afgelopen decennia. In dat versnipperde politieke landschap weet de SGP haar positie nog steeds te handhaven. De partij is daardoor ook een ijkpunt voor opiniepeiler Maurice de Hond, zegt politiek commentator Frits Wester. ""Staat de SGP in zijn peiling ineens op zes zetels of op eentje, dan weet hij dat er iets niet klopt en dat er gecorrigeerd moet worden.""  Biblebelt De SGP baseert haar grondslag op het woord van God. Zo is de partij fel tegen abortus en euthanasie. ""Voor veel Nederlanders is de wereld van de gereformeerden een ver-van-hun-bedshow"", zegt Wester. ""De SGP wordt al snel gelinkt aan de zwartekousenkerk. Aan streng gelovige mensen die wonen in de Biblebelt en vrijwel niets mogen wat het leven leuk maakt."" Het beeld van mannen aan het werk en vrouwen achter het fornuis klopt volgens Wester nog deels. ""Maar ook in die wereld voltrekt zich een langzame en gestage modernisering. Zoals vrouwen die hun plek aan het opeisen zijn in de partij. Neem bijvoorbeeld hun jonge vrouwelijke lijsttrekker in Amsterdam.""","1"
"398","https://www.rtlnieuws.nl/nieuws/nederland/artikel/4129006/uitspraken-imam-walgelijk-maar-vervolging-kan-niet","Minister Ferd Grapperhaus van Justitie 'walgt' van de extremistische uitlatingen van de omstreden imam Fawaz Jneid over de Rotterdamse burgemeester Ahmed Aboutaleb. Maar het Openbaar Ministerie ziet op dit moment geen kans de man te vervolgen. Minister Grapperhaus liet dat weten naar aanleiding van Kamervragen van de PvdA. Jneid bestempelde Aboutaleb als een afvallige moslim en een vijand van de islam. Eerder gebruikte hij vergelijkbare woorden voor Theo van Gogh en Ayaan Hirsi Ali.  Duivels dilemma Het OM heeft volgens Grapperhaus zorgvuldig gekeken of hij daarom kan worden vervolgd wegens het aanzetten tot geweld, maar dat bleek niet het geval. ""Wij houden alles wat hij zegt tegen het wetboek van strafrecht'', verzekert de minister. ""Maar ook op Facebook doet deze meneer alles nét binnen de grens. Vrijheid van meningsuiting is me net iets te essentieel.'' Bij de uitspraken van Fawaz Jneid is volgens de minister sprake van een 'duivels dilemma'. De prediker zoekt de grenzen op en blijft net buiten de delictsomschrijving van haatzaaien in het Wetboek van Strafrecht. Van een inperking van de vrijheid van meningsuiting is de minister geen voorstander. Het Openbaar Ministerie en de Nationaal Coördinator Terrorismebestrijding en Veiligheid houden hem daarom 'zeer nauwlettend' in de gaten. Bovendien is zijn gebiedsverbod met zes maanden verlengd.  'Beetje makkelijk van Asscher' Kamerleden van verschillende partijen willen dat de imam wel wordt aangepakt. Na afloop van het korte debat​ toonde Grapperhaus zich dan ook bereid te bekjken of een stevigere aanpak mogelijk is. Hij benadrukte dat dat wel betekent 'dat we allemaal een stukje vrijheid van meningsuiting moeten inleveren.' Dat Grapperhaus buiten de Kamer iets anders zegt dan in het parlement noemde PvdA-leider Lodewijk Asscher 'slappe hap'. Volgens Asscher kan de minister het Openbaar Ministerie dwingen de imam te vervolgen.","1"
"399","https://www.rtlnieuws.nl/nieuws/nederland/artikel/4121721/springer-tweede-kamer-door-overheid-misleide-wietactivist","De man die vanmorgen in de Tweede Kamer een einde aan zijn leven probeerde te maken door van de publieke tribune te springen, is een wietactivist die zich misleid voelde door de overheid. De 65-jarige man uit Groenlo overleefde zijn daad en ligt in het ziekenhuis. Afscheidsbrief Hij besloot tot zijn daad 'om de politiek wakker te schudden', zegt hij in een afscheidsbrief. ""Zo jammer dat het zo moet, ik was zo graag bij jullie gebleven. Ik vraag jullie, ga door met de strijd voor legalisering."" De man probeerde zich tijdens een debat over georganiseerde criminaliteit te verhangen. Op beelden is te zien hoe de man door twee hulpverleners wordt verzorgd in de plenaire zaal. De man bivakkeerde al geruime tijd voor het Kamergebouw om aandacht te vragen voor zijn zaak. Hij was veroordeeld voor het bezit van wietplanten, maar vond dat onterecht. ""Ik ben gewoon een goedwillende burger die misleid is door de overheid"", zei hij eerder tegen De Gelderlander. Aangeslagen Kamerleden Kamerleden die het zagen gebeuren, zijn zeer aangeslagen. ""Het heeft natuurlijk impact als zoiets gebeurt'', zei Kamervoorzitter Khadija Arib, die hen even na het voorval heeft gesproken. Het debat werd onmiddellijk stilgelegd en de vergaderzaal ontruimd. De zaal werd afgeschermd voor nieuwsgierige blikken en de uitzending ging op zwart.","1"
"400","https://www.rtlnieuws.nl/nieuws/nederland/artikel/4075891/slotdebat-veel-herhalingen-met-opvallende-aanval-wilders-op","Na een licht chaotisch slotdebat, met zo nu en dan felle aanvallen over en weer, moet de kiezer morgen gaan stemmen voor een nieuwe gemeenteraad. PVV-voorman Geert Wilders greep het debat aan voor een persoonlijke aanval op D66-leider Pechtold. In het laatste verkiezingsdebat in TivoliVredenburg in Utrecht werd zowel door landelijke als lokale lijsttrekkers gedebatteerd over thema's als werk, wonen en integratie. Politiek commentator Frits Wester zag daarin vooral een herhaling van bekende standpunten. ""Het was allemaal behoorlijk voorspelbaar. Dat zie je vaker aan het einde van de campagne. Iedereen gaat toch wel wat in de herhaling."" Sterke aftrap Wilders PVV-leider Geert Wilders trapte sterk af tegen ChristenUnie-leider Gert Jan Segers. Segers opende de aanval op Wilders over de regio. ""In uw programma staat niets over de regio"", verweet Segers de PVV-leider.  Wilders sloeg terug. ""Uw naam is niet zo goed in de regio. Wees voorzichtig met mij de les te lezen."" Volgens Wilders is de ChristenUnie medeverantwoordelijk voor tal van lastenverzwaringen die burgers en kleine ondernemers hebben geraakt. Segers wees erop dat dat vooral werd veroorzaakt door maatregelen van het vorige kabinet. Wonen Wonen was een belangrijk thema tijdens het door de NOS georganiseerde slotdebat. SP-lijsttrekker Lilian Marijnissen viel Gert Jan Segers (ChristenUnie) aan. Ze verweet het kabinet dat betaalbaar wonen een luxe is geworden, in plaats van een recht. Segers stelde dat dat niet klopte. ""We moedigen juist aan om meer sociale huurwoningen te bouwen. Het is een opgave, we lopen achter. Maar de achterstand wordt snel ingehaald. Daar zetten het kabinet en de ChristenUnie op in. We investeren in sociale huur, voor iedereen willen we een betaalbaar huis.""","1"
"401","https://www.rtlnieuws.nl/nieuws/nederland/artikel/3866376/politiek-omarmt-uitstel-lelystad-airport-ook-roep-om-afstel","De uitbreiding van Lelystad Airport wordt met een jaar uitgesteld, meldde RTL Nieuws gisteren. Tegen de uitbreiding bestaat veel weerstand van burgers, die bang zijn voor veel meer geluidsoverlast. De politiek staat achter het uitstel. ""Zorgvuldigheid in het proces staat voorop"", zegt Mustafa Amhaouch, Tweede Kamerlid van het CDA. ""Goed dat de minister dit ook inziet en daarom de opening uitstelt tot 2020. Hierin komt zij tegemoet aan de zorgen van de inwoners en dat onderstreept het CDA van harte. De extra tijd is van groot belang om het vertrouwen van onze inwoners te herstellen."" Ook de VVD ziet geen andere optie dan uitstel van opening van Lelystad Airport tot 2020, zegt Kamerlid Remco Dijkstra. ""De VVD vond en vindt dat Lelystad Airport zo spoedig mogelijk open moet gaan om Schiphol te ontlasten. Mensen nemen nu eenmaal graag het vliegtuig voor hun welverdiende vakantie. Dankzij Lelystad Airport is dat ook in de toekomst mogelijk. Maar dit mag niet ten koste gaan van de omwonenden."" 'Uitstel moet afstel worden' GroenLinks hoopt dat van uitstel afstel komt. ""Door de geweldige inzet van bewoners maakt de minister nu eindelijk een pas op de plaats"", zegt Kamerlid Suzanne Kröger. ""Alleen lost een jaar uitstel niets op. Het luchtruim is té vol en groei van de luchtvaart staat haaks op klimaatdoelen. Wat GroenLinks betreft wordt uitstel afstel."" Ook de SP hoopt dat Lelystad Airport helemaal niet doorgaat. ""Dit is de eerste stap om het vertrouwen van de mensen uit Overijssel, Friesland, Gelderland en Flevoland in de overheid te herstellen. Wat de SP betreft komt van uitstel straks afstel"", zegt SP-Kamerlid Cem Laçin. Roep om deugdelijk onderzoek D66 vindt dat het vliegveld pas open kan als er goed onderzoek aan ten grondslag ligt. ""","1"
"402","https://www.rtlnieuws.nl/nederland/politiek/artikel/3866011/ondanks-hevig-verzet-van-oppositie-verdwijnt-het-referendum","Het raadgevend referendum wordt afgeschaft en over die afschaffing komt geen referendum. Dat is de uitkomst van het debat erover, gisteravond. De oppositie verzette zich flink tegen de afschaffing. Oppositiepartijen hadden veel kritiek op de argumenten van minister Kajsa Ollongen van Binnenlandse Zaken, haar partij D66 en de andere coalitiepartijen, maar die hielden voet bij stuk. Groot kritiekpunt is dat het kabinet het raadgevend referendum afschaft en het tegelijkertijd onmogelijk maakt dat burgers hier nog hun mening over kunnen geven. De hele oppositie, zelfs de SGP, die tegenstander is van het referendum, steunt het voorstel van GroenLinks om dit alsnog mogelijk te maken. De discussie was opnieuw bijzonder fel, net als afgelopen donderdag, toen het tumultueuze debat werd onderbroken. Thierry Baudet van Forum voor Democratie moest van Kamervoorzitter Khadija Arib zelfs zijn woorden terugnemen toen hij minister Ollongren 'sluipmoordenaar van de democratie' noemde. Motie vanwantrouwen Een motie van wantrouwen van Baudet tegen Ollongren kreeg alleen steun van de PVV en de Partij voor de Dieren. Toch waren ook andere oppositiepartijen keihard voor de minister en haar partij D66. SP-Tweede Kamerlid Ronald van Raak denkt dat als iets het wantrouwen in de politiek gaat voeden, het de manier is waarop de coalitie het referendum afschaft. D66-Kamerlid Rob Jetten hield vol dat het raadgevend referendum niet effectief is, maar zei ook dat de afschaffing 'voor andere fracties in de coalitie belangrijker was dan voor ons'.","1"
"403","https://www.rtlnieuws.nl/nederland/politiek/artikel/3864966/afschaffen-referendum-doet-pijn-dit-deugt-niet","Boris van der Ham is één van de bedenkers van het raadgevend referendum. Nu wil het kabinet 'zijn' wet volledig schrappen en dat doet pijn bij het oud-Kamerlid van D66. Minister Ollongren (Binnenlandse Zaken) verdedigt de afschaffing van het raadgevend referendum vanavond opnieuw in de Tweede Kamer. Vorige week eindigde het debat chaotisch. Na uren debat vroeg de voltallige oppositie het debat te schorsen en de Raad van State om verdere uitleg van het eerdere advies te geven.  Ollongren houdt vol Ollongren lag vorige week vol onder vuur in het debat. ""Een dikke vinger naar de bevolking"", noemde SP-Kamerlid Ronald van Raak de voorgenomen afschaffing van het raadgevend referendum. PVV-Kamerlid Martin Bosma had zijn begrafenispak aangetrokken op de 'zwarte dag'. Volgens hem wordt een einde gemaakt aan de eerste echte vernieuwing van het politieke bestel sinds de negentiende eeuw.  Vanavond zal die kritiek niet minder zijn. Toch zal Ollongren volhouden, heeft ze al laten weten: het referendum moet worden afgeschaft. De minister heeft goede hoop dat ze het debat nu wel zal afronden en de steun krijgt van de meerderheid van de Kamer.  'Pas het dan aan' Het afschaffen van de wet deugt niet, vindt Boris van der Ham. Hij stond in 2005 samen met GroenLinks en D66 aan de wieg van het raadgevende referendum. Nee, de wet is niet ideaal, vindt hij. Maar helemaal afschaffen? Dat is onzin, zegt het oud-Kamerlid. ""Het is heel gek dat je een democratisch instrument van burgers afneemt en er niets voor in de plaats geeft."" Van der Ham vindt het ook pijnlijk dat juist zijn partij het afschaffen van de wet mogelijk maakt. D66 had zich tenslotte jarenlang hard gemaakt voor de wet.","1"
"404","https://www.rtlnieuws.nl/nederland/politiek/artikel/3860236/forum-voor-democratie-een-politieke-sekte-aan-het-worden","Het zojuist geroyeerde lid Arthur Legger maakt zich grote zorgen over Forum voor Democratie. ""De partij was opgericht om de politiek te democratiseren. Maar het is steeds meer een politieke sekte geworden met als doel: een pure Nederlandse cultuur te maken."" De onrust binnen Forum voor Democratie duurt voort. Weer drie leden die kritiek hebben op de koers van de partij van Thierry Baudet zijn geroyeerd. ""Ik kreeg zojuist een mail binnen waarin stond dat mijn lidmaatschap beëindigd is"", zegt historicus en ondernemer Arthur Legger. Hij stond nummer 12 op de landelijke kandidatenlijst van Forum. In de mail staat dat hij 'de afgelopen maanden op oneigenlijke wijze, zowel intern als via de media, geprobeerd heeft de gecontroleerde uitbouw van de partij actief tegen te werken en het partijbestuur te ondermijnen'. En verder: ""Uw acties zijn buitengewoon schadelijk voor Forum voor Democratie. Gelet daarop heeft het partijbestuur besloten uw lidmaatschap op te zeggen."" Legger vindt het te idioot voor woorden: ""Ik heb onlangs een interne mail naar het bestuur gestuurd. De strekking van die mail is dat ik vind dat de partij zich aan de regels moet houden die horen bij een democratische vereniging. Die mail is via via in de media terechtgekomen."" De ondernemer legt zich niet neer bij het besluit. ""Ik ga dit aankaarten bij de Commissie van Beroep."" Daar is alleen een vreemde situatie gaande. ""Op 1 februari heeft het bestuur bepaald dat het bestuur invulling gaat geven aan de commissie. Een commissielid is vervolgens geroyeerd en wordt nu mogelijk vervangen door iemand uit het bestuur. Ongelooflijk."" Volgens Legger is er een enorme 'top down' manier van besturen.","1"
"405","https://www.rtlnieuws.nl/nieuws/nederland/artikel/3855781/koning-verleent-zijlstra-ontslag-op-de-meest-eervolle-wijze","Koning Willem-Alexander heeft het ontslag van minister van Buitenlandse Zaken Halbe Zijlstra aanvaard. De VVD'er bood gisteren zijn ontslag aan nadat hij onder vuur was komen te liggen omdat hij had gelogen over zijn aanwezigheid bij een bijeenkomst met de Russische president Vladimir Poetin. De Rijksvoorlichtingsdienst meldt dat de koning Zijlstra's ontslag op voordracht van premier Mark Rutte (VVD) 'op de meest eervolle wijze' heeft verleend. De koning heeft Zijlstra bedankt voor zijn 'vele en gewichtige diensten' aan hem en het koninkrijk bewezen.  Minister Sigrid Kaag (Buitenlandse Handel en Ontwikkelingssamenwerking) neemt de komende weken de taken van de afgetreden minister over. Een zichtbaar geëmotioneerde Zijlstra zei gisteren dat zijn geloofwaardigheid boven iedere twijfel moet zijn verheven in binnen- en buitenland. ""Om het ambt van minister van Buitenlandse Zaken niet te belasten zie ik geen andere optie dan vandaag mijn ontslag aan te bieden aan de koning. Ik doe dat met spijt in mijn hart.'' Volgens politiek commentator Frits Wester voelde Zijlstra wel aan dat hij dit debat niet kon overleven. ""Dit was niet meer recht te praten. Wat hij heeft gedaan, was zo krom als een hoepel. Ook binnen de coalitie groeide de twijfel of hij nog wel door kon. Dan rest je maar één weg; zo snel mogelijk de weg naar de uitgang."" Wester vervolgt: ""En als Zijlstra het zou hebben overleefd, zou hij de komende jaren aangeschoten wild zijn. Het is voor de VVD een heel vervelend verhaal, zo vlak voor de gemeenteraadsverkiezingen.""","1"
"406","https://www.rtlnieuws.nl/nederland/politiek/artikel/3855151/sp-senator-kwam-niet-naar-stemming-donorwet-ik-kon-gewoon-niet","SP-senator Arda Gerkens stond voor zo'n duivels dilemma, dat ze niet naar de stemming van de Donorwet is gekomen. ""Voor mijn partij wilde ik voor de wet stemmen. Maar persoonlijk ben ik tegen. Ik hou van mezelf én van mijn partij. Ik kwam er gewoon niet uit."" Vandaag stemde een nipte meerderheid voor een nieuw donorregistratiesysteem. Onder de nieuwe wet zijn mensen die geen keuze maken automatisch donor. Nabestaanden houden wel het laatste woord. Wikken en wegen SP-senator Arda Gerkens heeft na dagenlang wikken en wegen besloten om niet naar de stemming te komen. ""Ik kwam er gewoon niet uit. Tot op het laatste moment wist ik niet wat ik moest stemmen."" Daarom heeft ze samen met haar partij het besluit genomen om weg te blijven vandaag. ""Ik ben heel blij dat ik dit met mijn partij kon beslissen."" De hele SP-fractie is voor de nieuwe Donorwet. Maar persoonlijk is Gerkens tegen de wet. ""Het is wat ik voel en hoe ik het ervaar."" Ze vervolgt: ""Ik hou van mijn partij en van mezelf, dus ik stond voor een duivels dilemma."" Gerkens heeft er nog alles aan gedaan om wel tot een mening te komen. ""Ik heb er heel veel over gepraat. Met voor- en tegenstanders en met mijn eigen partij. Maar ik kwam er niet uit. Tot het laatste moment is er die enorme twijfel.""  Overigens had Gerkens de uitslag van de wet niet kunnen veranderen. Of ze nu voor of tegen had gestemd; het had niet uitgemaakt. De SP-senator heeft er vrede mee dat de nieuwe wet er komt. ""Dit is een politiek besluit geweest. Dat is goed."" Of ze spijt heeft van haar afwezigheid? ""Nee. Het besluit om niet te komen naar de stemming, doet het meest recht aan het enorme dilemma waarvoor ik stond.""","1"
"407","https://www.rtlnieuws.nl/nieuws/politiek/artikel/3854261/halbe-zijlstra-houdt-eer-aan-zichzelf-en-stapt-op","Halbe Zijlstra stapt op als minister van Buitenlandse Zaken omdat hij heeft gelogen over een bezoek aan president Poetin. ""Het is de grootste fout die ik heb begaan. Daarom heb ik gekozen om te gaan."" De minister was onder vuur komen te liggen nadat hij bleek te hebben gelogen over een ontmoeting met Poetin in 2006. Hij gaf zijn leugen in de Volkskrant toe. Zijlstra verraste door al bij aanvang van het debat mee te delen op te stappen.  ""Wat ik heb gedaan, is niet verstandig geweest. Ik had het anders moeten doen'', zei hij.  Een zichtbaar geëmotioneerde Zijlstra zei dat zijn geloofwaardigheid boven iedere twijfel moet zijn verheven in binnen- en buitenland. ""Om het ambt van minister van Buitenlandse Zaken niet te belasten zie ik geen andere optie dan vandaag mijn ontslag aan te bieden aan de koning. Ik doe dat met spijt in mijn hart.''​ Volgens politiek commentator Frits Wester voelde Zijlstra wel aan dat hij dit debat niet kon overleven. ""Dit was niet meer recht te praten. Wat hij heeft gedaan, was zo krom als een hoepel. Ook binnen de coalitie groeide de twijfel of hij nog wel door kon. Dan rest je maar één weg; zo snel mogelijk de weg naar de uitgang."" Wester vervolgt: ""En als Zijlstra het zou overleven, zou hij de komende jaren aangeschoten wild zijn. Het is voor de VVD een heel vervelend verhaal, zo vlak voor de gemeenteraadsverkiezingen."" Zijlstra is de eerste bewindsman van het derde kabinet van premier Rutte die moet opstappen. Zijlstra is een van de architecten van de coalitie van VVD, CDA, D66 en ChristenUnie. Hij onderhandelde samen met Rutte maanden met de andere partijen over de vorming van het kabinet. De VVD moet nu op zoek naar een minister. Wie dat wordt is nog niet bekend.","1"
"408","https://www.rtlnieuws.nl/nieuws/nederland/artikel/3852386/vvd-noemt-liegen-zijlstra-onverstandig-fvd-wil-dat-hij-opstapt","Oké, Halbe Zijlstra had niet moeten liegen over een ontmoeting met Vladimir Poetin, maar het gaat om wat hij zei. Dat is zo'n beetje de teneur van de reactie van de VVD - en eigenlijk de hele coalitie - op de misstap van de huidige minister van Buitenlandse Zaken. ""Zoals hij zelf ook aangeeft, was dit onverstandig. Voor ons is de politieke inhoud van wat er destijds gezegd is belangrijker dan hoe die tot ons gekomen is"", zegt VVD-buitenlandwoordvoerder Han ten Broeke. De Volkskrant meldde dat Zijlstra Poetin niet ontmoet heeft. Toch zei hij op een partijcongres van de VVD in 2016 dat hij Poetin in een buitenhuis had horen praten over een Groot-Rusland. Nu geeft hij toe daar niet bij te zijn geweest, maar dat van iemand anders te hebben gehoord. ""De geopolitieke betekenis van die woorden waren en zijn groot. Ik vond het daarom van politiek belang deze uitspraken wereldkundig te maken"", aldus Zijlstra. Om de bron te beschermen heeft hij het citaat op zichzelf betrokken. Oppositiepartij PVV wil zo snel mogelijk een debat met Zijlstra naar aanleiding van de leugen. ""Debat noodzakelijk met minister Buitenlandse Zaken over zijn leugen. Debat moet plaatsvinden voor zijn ontmoeting met Russische minister van Buitenlandse Zaken"", twittert Tweede Kamerlid en buitenlandwoordvoerder Raymond de Roon van de PVV. Zijlstra spreekt woensdag in Moskou met zijn Russische ambtgenoot Sergei Lavrov. Forum voor Democratie (FVD) wil dat Zijlstra opstapt. FVD noemt de minister op Twitter een 'schoolvoorbeeld van het pleonasme 'Liegende VVD-er'. Halbe, ga je eerst maar melden bij de #nepnieuwspolitie van @KajsaOllongren en dan snel aftreden'. Ook Lilianne Ploumen, buitenlandwoordvoerder van de Tweede Kamerfractie van de PvdA, heeft gereageerd: ""Als je het normaal vindt jarenlang op te scheppen over een ontmoeting die nooit heeft plaatsgevonden, dan is het de vraag hoe nauw Halbe Zijlstra het neemt met de waarheid.","1"
"409","https://www.parool.nl/nederland/kamer-wil-gratis-studiejaar-voor-studenten-met-coronavertraging~b3fc6c70/","De Tweede Kamer wil alle studenten, van mbo tot universiteit, die door de coronacrisis studievertraging oplopen een ‘gratis’ studiejaar geven. In dat jaar hoeven zij dan geen les- of collegegeld te betalen.Een motie van GroenLinks en D66 die het kabinet oproept dit te regelen, lijkt op een meerderheid te kunnen rekenen. Ook moet het kabinet de mbo’s, hbo’s en universiteiten dan ‘volledig compenseren’, vinden de twee partijen. Afhankelijk van hoeveel studenten voor het gratis studiejaar in aanmerking komen, kan het plan vele miljoenen of zelfs miljarden kosten. Studenten betalen 2000 euro aan collegegeld, maar dat bedrag is verre van kostendekkend. Een opleidingsjaar kost vier tot vijf keer zoveel. Dat geld komt van de overheid. GroenLinks-leider Jesse Klaver en D66-fractievoorzitter Rob Jetten willen studenten meer ‘lucht’ geven. Ze wijzen erop dat studenten inkomen mislopen, omdat hun bijbaantje in bijvoorbeeld de horeca is weggevallen en hogere kosten maken als zij studievertraging oplopen. “Ik vind het belangrijk om aan al die jonge mensen te laten weten dat het niet hun schuld is dat het even niet gaat. Ik vind dat we als politiek hun de ruimte moeten geven om te kunnen uitlopen,” zei Klaver in het debat over de coronamaatregelen. Jetten wil niet dat studenten bovenop de ‘eentonigheid’ van het ‘leven in coronatijd’ nog te maken krijgen met de stress van studievertraging, zegt hij in een toelichting. “Daarom willen we studenten helpen en meer zekerheid geven. Studenten die langer over hun studie doen, krijgen tot een jaar extra de tijd - zonder collegegeld te hoeven betalen.” Alle studenten Het plan moet volgens de twee partijen worden opgenomen in het Nationaal Programma tegen onderwijsachterstanden, waar ministers Ingrid van Engelshoven en Arie Slob (Onderwijs) aan werken. Ook de PvdA pleitte vandaag voor een extra studiejaar. De sociaaldemocraten willen dat álle studenten daarvan kunnen profiteren.","0"
"410","https://www.parool.nl/nederland/haagse-bronnen-eind-van-de-avondklok-is-in-zicht~b437ff98/","Nederlanders mogen sinds vorige week zaterdag in principe niet meer de straat op tussen negen uur ‘s avonds en half vijf ‘s ochtends. Deze avondklok geldt in ieder geval tot en met 10 februari, maar het kabinet hield bij de aankondiging de mogelijkheid open dat de maatregel zou kunnen worden verlengd. Toch ziet het daar niet naar uit: het dalende aantal besmettingen zou enige lucht geven om een aantal maatregelen te kunnen versoepelen, bevestigen ingewijden na berichtgeving door de NOS. Na de heropening van de basisscholen en de kinderopvang,waartoe zondag al is besloten, staat beëindiging van de avondklok bovenaan het verlanglijstje. Als het kabinet van plan zou zijn om avondklok te verlengen, dan had de Kamer daar eerst toestemming voor moeten geven. Een dergelijk debat staat echter niet gepland, wat volgens ingewijden aangeeft dat het kabinet de avondklok over ruim een week zou willen intrekken. Zwaar middel De maatregel is politiek omstreden en leidde aanvankelijk ook tot verdeeldheid in het kabinet. Ministers die eerder nog tegen waren staakten pas hun verzet toen het aantal positieve coronatests onverminderd hoog bleef en ook de druk op de ziekenhuizen toenam. Een ruime Kamermeerderheid schaarde zich vervolgens eveneens achter de avondklok, al bleven partijen als PVV en FVD fel tegen. Het is eigenlijk nog te vroeg om te zeggen of de avondklok effectief is gebleken. Doorgaans gaan er zeker tien dagen overheen voordat kan worden vastgesteld of een maatregel werkt. Maar nu het aantal besmettingen daalt, is de animo groot om een dergelijk zwaar middel zo kort mogelijk te laten duren.","1"
"411","https://www.parool.nl/nederland/gemeenten-verbijsterd-vleugellam-schipholoverleg-toch-erkend~b41cba0b/","Terwijl de plannen voor nieuw bewonersoverleg rondom Schiphol na twee jaar impasse op tafel liggen, dreigt de mislukte Omgevingsraad Schiphol (ORS) van Hans Alders alsnog opgetuigd te worden door een rafel in de regels en een trage minister. Sinds 2008 overlegden bewonersgroepen, overheden en de luchtvaartsector aan de Alderstafel (later Omgevingsraad Schiphol; ORS) over groei en hinder op Schiphol. Vaak achter gesloten deuren, tot er een unanieme aanbeveling kwam die veelal door het kabinet werd overgenomen. Eind 2018 spatte die Omgevingsraad uit elkaar. Dat gebeurde nadat door een scheuring binnen de bewonersgroepen een meerderheid van de raad zich tegen groei van Schiphol keerde, ook omdat eerdere afspraken over hinderbeperking niet werden nagekomen. Daardoor werd een unaniem advies aan de regering over de toekomst van het vliegveld onmogelijk. Sindsdien leidt de ORS een sluimerend bestaan. Minister Cora van Nieuwenhuizen (Luchtvaart) rondde vorig jaar de besluitvorming over Schipholgroei af zonder rol van het omgevingsoverleg. De luchthaven kan daarmee in stapjes groeien naar 540.000 vluchten (van de half miljoen die nu maximaal mogelijk zijn) mits voorafgaand aan elke stap hinder en milieubelasting worden verminderd. Jaren vertraging Maar de ORS dreigt nu alsnog wettelijk te worden erkend, juist doordat de niet nagekomen afspraken nu toch vastgelegd worden. Na jaren vertraging − het had eigenlijk in 2015 moeten gebeuren − staat Van Nieuwenhuizen op het punt de regels en voorwaarden voor Schiphol in een wettelijk Luchthavenindelingbesluit te gieten. Inclusief de rol van de vleugellamme overlegraad. De 56 Schipholgemeenten en vier provincies uit het ORS zijn verbijsterd. ‘Met verbazing constateren wij dat de Omgevingsraad alsnog een wettelijke basis krijgt,’ schrijft hun overlegorgaan BRS aan de Kamer. ‘Dat lijkt ons nu echt volstrekt achterhaald.","1"
"412","https://www.parool.nl/nederland/alleen-wilders-wil-het-leger-inzetten-bij-rellen-tegen-avondklok~be2a785e/","Een meerderheid in de Tweede Kamer lijkt weinig te voelen voor de oproep om het leger in te zetten tegen de avondklokrellen. PVV-leider Geert Wilders bepleit dit, maar staat tamelijk alleen in de Tweede Kamer.Ook het kabinet voelt er (nog) niets voor. Het kabinet gaat, als verzekeraars niet uitkeren, ook de schade van plunderingen en diefstallen vergoeden. In een debat in de Tweede Kamer onderstreepte Wilders zijn pleidooi nog eens. “Wat we hebben gezien de afgelopen dagen is met geen pen te beschrijven. Nederlandse buurten leken wel oorlogsgebieden. Niemand snapt dat het kabinet dit drie dagen lang uit de hand heeft laten lopen. De politie doet geweldig werk, maar iedereen ziet dat er versterking nodig is.” Politie kan het aan Het kabinet voelt er echter weinig voor. Ministers en premier Mark Rutte spraken van ronduit ‘crimineel gedrag’, maar denken dat de politie dit wel aan kan. In een brief aan de Tweede Kamer schreef minister Ferd Grapperhaus (Justitie) vanmorgen nog dat het leger alleen in beeld komt als het politieapparaat is ‘uitgeput’, maar dat hiervan nog geen sprake is. Evenmin zou het leger er erg geschikt voor zijn, denkt hij. “Bij inzet zal rekening moeten worden gehouden met het feit dat een groot deel van de (..) krijgsmacht niet getraind en uitgerust is voor openbare orde handhaving in vredestijd.” Wel leunt de politie een beetje op de Koninklijke Marechaussee en enkele delen van het leger voor ‘specialistische ondersteuning’, zoals de inzet van drones, camera’s of bij logistieke kennis. “Zoals bijvoorbeeld bij de boerenprotesten van vorig jaar,” aldus Grapperhaus. PvdA, SP en CDA willen het leger niet inzetten. “De burgemeesters geven ook aan dat ze het niet willen, dat ze het niet nodig hebben,” aldus CDA-Tweede Kamerlid Chris van Dam. Volgens SP’er Michiel van Nispen moet de Tweede Kamer een pas op de plek maken.","1"
"413","https://www.parool.nl/nederland/rutte-rellen-zijn-geen-protest-maar-crimineel-geweld~b241eccca/","De rellen die dit weekeinde in verschillende steden hebben plaatsgevonden hebben niets met protesteren te maken, zegt demissionair premier Mark Rutte.  Het gaat om ‘crimineel geweld’ en dat zal volgens hem ook zo worden behandeld. “Je vraagt je werkelijk af, wat bezielt deze mensen,” zegt de minister-president in een eerste reactie op maandagochtend. “De politie heeft zeer adequaat opgetreden, op alle plekken.” Hij noemt het geweld ‘onacceptabel’. Wat begon als een demonstratie tegen de avondklok, mondde dit weekend uit in een explosie van geweld. In verschillende steden moest de politie hard ingrijpen. Relschoppers lieten een spoor van ravage na in onder meer Eindhoven, terwijl in Amsterdam het Museumplein moest worden leeggeveegd door de ME na een uit de hand gelopen demonstratie. Rutte prijst de politie, maar ook burgemeesters en journalisten voor hun werk. “De politie heeft zeer adequaat opgetreden, op alle plekken.” Volgens hem doen politie en marechaussee goed werk en kunnen ze het aan. ‘Idioten’ Het kabinet overweegt geen extra maatregelen zoals het inzetten van het leger. “Maar als er extra dingen nodig zijn zullen we dat altijd doen. Zover is het op dit moment niet.” Later in de middag overlegt minister Ferd Grapperhaus (Justitie en Veiligheid) met de burgemeesters. Rutte noemt het ook ontoelaatbaar dat ‘idioten’ een ziekenhuis hebben belaagd met stenen. Dat gebeurde bij het Medisch Spectrum Twente in Enschede. “Die mensen werken zich het snot voor de ogen om mensen gezond te houden,” aldus de demissionair premier. De overgrote meerderheid houdt zich volgens Rutte gewoon netjes aan de regels, inclusief de avondklok. “Praktisch 100 procent keurt dit af.” Rutte stelt dat de protesten en rellen ‘niks te maken hebben het het strijden voor vrijheid: “We nemen al deze maatregelen niet voor de lol. Het is juist het virus dat ons de vrijheid beneemt. We moeten de strijd tegen het virus winnen, anders krijgen we onze vrijheid niet terug.”","1"
"414","https://www.parool.nl/nederland/hoekstra-haalt-uit-naar-rutte-gebroken-belofte-is-erfenis-van-tien-jaar-vvd~bd2bc197/","Hoekstra haalt uit naar Rutte: ‘Gebroken belofte is erfenis van tien jaar VVD ’Bij de aftrap van de verkiezingscampagne haalde CDA-lijsttrekker Wopke Hoekstra vanmiddag hard uit naar coalitiepartner VVD. Onder leiding van de liberalen is de overheid de eigen burgers gaan wantrouwen: “De erfenis van tien jaar VVD is een reeks van gebroken beloftes.” Daarom is ‘verandering nodig’, zei lijsttrekker Hoekstra in zijn toespraak vanuit een oud Philipsgebouw in Eindhoven. “De VVD kan niet de verandering brengen die nodig is, ze willen rafelrandjes bijknippen, maar dat is niet genoeg. Het roer moet om,” zei de demissionair minister van financiën. “Het ontbreekt aan visie. We kregen jarenlang de boodschap dat het vanzelf goed komt, als we allemaal maar zoveel mogelijk ons eigenbelang najagen. Het is een recept voor individualisme en egoïsme. Het heeft geleid tot een winner takes all-economie en een overheid die haar eigen burgers is gaan wantrouwen. Die gebroken belofte treft de middenklasse het hardst. De agent op straat, de leraar voor de klas, de mensen in de zorg. De bouwvakker, de kleine ondernemer en de winkelier op de hoek.” Het is een vroege en felle start voor de kandidaat die onlangs nog zei pas ‘de laatste twee, drie weken’ echt campagne te gaan voeren. Eerder zou niet gepast zijn, gezien de gigantische coronacrisis. De aanval op de VVD is strategisch geen verrassing: de VVD ligt in de peilingen mijlenver voor de rest met gemiddeld 41 tot 45 virtuele zetels. De PVV (18-22) en CDA (16-20 zetels) volgen op afstand. De Jonge Hoekstra werd vorige maand lijsttrekker nadat Hugo de Jonge was teruggetreden.","1"
"415","https://www.parool.nl/nederland/vakbonden-kabinet-zet-toekomst-klm-op-het-spel~b5f0ae8a/","Luchtvaartvakbonden willen dat de politiek alsnog de corona-ingrepen in de luchtvaart van tafel veegt. Ze hebben hun hoop gevestigd op de Tweede Kamer, maar die lijkt daartoe niet bereid. Volgens FNV gaat KLM dit jaar nog eens 500 cabinebanen extra schrappen. KLM liet woensdag weten niet anders te kunnen doen dan al haar intercontinentale vluchten en één op de vijf Europese vluchten te schrappen. Alle passagiers en bemanningsleden die naar Nederland vliegen moeten namelijk tot vier uur voor de terugvlucht een sneltest ondergaan. De maatschappij wil niet het risico lopen dat personeel na een positieve sneltest achterblijft. Het kabinet wil geen uitzondering maken, maar erkent wel dat de gevolgen van de vliegmaatregelen beperkt zijn.  “Een vliegverbod gaat bij het drukken van de reproductiefactor beperkt helpen,” erkende premier Mark Rutte donderdagmiddag tijdens een Kamerdebat over de corona-ingrepen. “Maar het gaat ook om het beeld. Dat wij hier allemaal maatregelen nemen en de vliegtuigen maar blijven komen.” De bonden willen nu dat de Tweede Kamer ingrijpt. “We hebben daarom de volksvertegenwoordigers met klem gevraagd vooral af te zien van sneltesten voor bemanningsleden voorafgaand aan vluchten terug naar Nederland,” aldus cabinevakbond VNC. “Als de overheid dit niet doet, geeft zij KLM de fatale nekslag en zet de toekomst van KLM en tienduizenden werknemers op het spel.” Maar in de Kamer lijkt geen animo te zijn voor een aanpassing van de vliegmaatregelen, ook niet bij regeringspartijen als VVD en CDA die vorige week nog tegen waren. De VVD wil ook quarantaine en testplicht voor passagiers van treinen, auto’s en veerboten. 500 arbeidsplaatsen Volgens vakbond FNV bereid KLM nu al het schrappen van 500 cabinebanen voor, onder hetzelfde sociale plan waarbij sinds vorig jaar al 4500 arbeidsplaatsen zijn geschrapt.  Dat zou nodig zijn omdat de vooruitzichten voor herstel somberder zijn geworden.","1"
"416","https://www.parool.nl/amsterdam/amsterdamse-raad-keert-zich-tegen-avondklok~bc9acdb9/","Een meerderheid van de Amsterdamse raad keert zich tegen de avondklok. Het effect van de door het kabinet gewenste maatregel weegt niet op tegen de nadelen, vinden veel raadsleden. Een motie van D66 waarin de raad zich uitspreekt tegen de door het kabinet aangekondigde coronamaatregel, kan in ieder geval rekenen op steun van coalitiepartij GroenLinks en oppositiepartijen Denk, Partij voor de Dieren, JA21 en Bij1. Volgens de indieners is de avondklok, die op tafel ligt in politiek Den Haag en waar de Tweede Kamer donderdag over zal debatteren, niet nodig. “Het is rustig op straat in Amsterdam, het gaat hier relatief goed,” zei D66-fractievoorzitter Reinier van Dantzig. “Als jongeren hierdoor de hele nacht bij elkaar gaan zitten, spannen we dan het paard niet achter de wagen?” Ook denken de partijen dat de handhaving van de avondklok onuitvoerbaar is en dat alleenstaanden, kwetsbaren en jongeren hierdoor onevenredig hard getroffen worden. Wel beloofde Van Dantzig dat hij zich aan de avondklok zal houden als die dit weekend toch wordt ingevoerd. Verkeerde voorbeeld Partijen als VVD en PvdA vinden dat D66 en de anderen het verkeerde voorbeeld geven, dat bovendien verwarrend kan zijn voor Amsterdammers. “Je geeft hiermee een boodschap van verdeeldheid af in plaats van dat we er samen de schouders onder zetten,” zei VVD-fractievoorzitter Marianne Poot. Het is nog niet zeker of in de Tweede Kamer een meerderheid is voor de maatregel. Volgens het kabinet en het Outbreak Management Team (OMT) kan een avondklok tussen 20.30 uur en 04.30 uur een substantieel dempend effect hebben op de verspreiding van het virus. Burgemeester Halsema heeft ook zorgen over de invoering van een avondklok, maar vindt dat de stad het advies van het OMT en het RIVM moet volgen. “Ik ga niet naar de Tweede Kamer met de boodschap dat dit mijn opvatting is, wel van een substantieel deel van de raad.”","1"
"417","https://www.parool.nl/nederland/einde-van-de-ruttedoctrine-ook-de-premier-pleit-nu-voor-meer-openbaarheid~bcb9d987/","Het vernietigende toeslagenrapport, wat vrijdag leidde tot het aftreden van het kabinet, treft ook de omstreden ‘Ruttedoctrine’. Na jarenlang weigeren, is premier en naamgever Mark Rutte om en zullen in de toekomst meer overheidsdocumenten openbaar worden gemaakt. Tot frustratie van Kamerleden en journalisten weigerde het kabinet jarenlang memo’s en andere stukken die ten grondslag lagen aan wetsvoorstellen en kabinetsplannen openbaar te maken. Ook in de toeslagenaffaire was de informatievoorziening regelmatig een steen des aanstoots, waarover Rutte meermaals in de clinch lag met Kamerleden Pieter Omtzigt (CDA) en Renske Leijten (SP). Documenten werden geweigerd of bleken deels zwartgelakt. Ook kwam het voor dat stukken alleen vertrouwelijk ter inzage werden gelegd, waardoor Kamerleden niks met de inhoud konden in het debat. Waar de parlementariërs zich steeds beriepen op hun grondwettelijke recht op inlichtingen, verwees Rutte altijd naar de bepaling in de Wet openbaarheid van bestuur (Wob). Daarin staat dat ‘persoonlijke beleidsopvattingen’ niet gedeeld hoeven te worden. Rutte werd ervan beticht de wetgeving strenger toe te passen dan zijn voorgangers deden. Daarnaast staat zijn ministerie van Algemene Zaken erom bekend dat ambtenaren veelal mondeling communiceren en zo min mogelijk op papier zetten. Volgens Rutte is dat voor zo’n klein ministerie als het zijne logisch, maar de praktijk van ‘geen sporen achterlaten’, heeft school gemaakt bij andere ministeries, bleek tijdens de openbare verhoren door de parlementaire ondervragingscommissie. Tijdens zijn verhoor werd Rutte stevig ondervraagd over de zogeheten ‘Ruttedoctrine’.  ‘Het moet radicaal anders’  In reactie op het keiharde rapport kiest Rutte nu de vlucht naar voren. Het kabinet gaat elk stuk dat aan de basis ligt van beleid actief openbaar maken. De premier erkent dat de informatievoorziening ‘radicaal anders’ zal moeten en dat er ook bij hem zelf sprake is van een ommezwaai. “Mijn denken is opgeschoven,” aldus Rutte.","1"
"418","https://www.parool.nl/nederland/coalitiepartijen-achter-verhuizing-vanwege-renovatie-binnenhof~bc76e641/","Het ziet ernaar uit dat de Tweede Kamer deze zomer toch verkast naar het oude gebouw van het ministerie van Buitenlandse Zaken, in verband met een grootscheepse renovatie van het Binnenhof.Een meerderheid van in ieder geval coalitiepartijen VVD, CDA, D66 en ChristenUnie steunt de verhuizing, blijkt uit een rondgang langs de fracties. Ook Denk ‘neigt naar ja’, zegt fractievoorzitter Farid Azarkan. De SGP, PvdA, SP en GroenLinks wachten het debat vandaag over de verhuizing eerst af voor zij een definitief standpunt innemen. Verzet is er van de grootste oppositiepartij, PVV, laat Alexander Kops weten. Ook 50Plus voelt weinig voor een verhuizing, aldus Gerrit Jan van Otterloo. Hij vreest vertragingen bij de renovatie van het grote Binnenhofcomplex. Ook Henk Krol is tegen de verhuizing. Gevoelig De tijdelijke verhuizing, die naar verwachting ruim vijf jaar gaat duren, ligt gevoelig in het parlement. In 2015 had de Tweede Kamer er al mee ingestemd, maar de afgelopen tijd kwamen twijfels. De renovatie is hard nodig, omdat de gebouwen op het complex niet meer voldoen aan de eisen voor (brand)veiligheid. Het kabinet wil het oorspronkelijke plan doorzetten, ook omdat het oude ministerie inmiddels voor 160 miljoen euro is verbouwdom de Kamer te kunnen huisvesten. Onder anderen Tweede Kamervoorzitter Khadija Arib keerde zich tegen de beoogde verhuizing naar het pand aan de Bezuidenhoutseweg. Het tijdelijke gebouw zou door het coronavirus niet veilig genoeg zijn voor alle Kamerleden en -medewerkers, onder meer omdat de gangen krapper zijn. Eigen onderzoek Het dagelijks bestuur van de Tweede Kamer, waarvan Arib voorzitter is, liet onlangs een eigen onderzoek uitvoeren naar een gefaseerde verbouwing waarbij de Tweede Kamer niet zou verhuizen. Deze optie zou 90 miljoen euro goedkoper uitpakken. Volgens het kabinet klopt dit echter niet omdat daarin niet alle aspecten van de verbouwing zijn meegenomen. ","1"
"419","https://www.parool.nl/nederland/de-jonge-vaccinatieschema-kan-steeds-worden-aangepast~bdf0cd45/","Coronaminister De Jonge houdt tijdens de crisis geen informatie achter over de leveringen van coronavaccins, zei de bewindsman vrijdagmorgen tijdens de inloop van de wekelijkse ministerraad. Ondertussen heeft Brussel weer 300 miljoen extra doses bij Biontech/Pfizer besteld, waarvan 3,9 procent voor Nederland is.De minister reageerde op een publicatie van de NOS, waarin staat dat de minister de vaccinatieleveringen de komende maanden te rooskleurig heeft voorgesteld in zijn strategie. Sterker nog, de tegenvallers rond de leveringen waren volgens de omroep al bekend toen de minister zijn brief schreef. De Jonge: “We hebben te maken met informatie die dagelijks, wekelijks wisselt. Niettemin willen we in al die onduidelijkheid iets van houvast creëren, wanneer welke groep in welke volgorde aan de beurt komt. Zo is dat schema gemaakt en zo moet dat schema ook worden gelezen.” Volgens de bewindsman is hij afhankelijk van informatie vanuit de Europese Commissie en fabrikanten, die steeds wordt ververst. “Op basis daarvan maken we om de zoveel tijd een update en de eerstvolgende komt aanstaande dinsdag. Daarna tweewekelijks. En er zullen telkens wijzigingen in zitten. Iedereen wil natuurlijk de datum dat ie aan de beurt komt alvast inkleuren, maar de ingewikkelde werkelijkheid is dat alles aan de lopende band anders is. Daar hebben we ons toe te verhouden.” Verdubbeling vaccins En die Europese Commissie had vrijdag goed nieuws: de Europese Unie koopt nog eens 300 miljoen doses van het vaccin van BioNTech en Pfizer, het eerste dat in de EU mag worden gebruikt. Dat is een verdubbeling van de bestelling. Van de extra order worden 75 miljoen doses al in de eerste helft van 2021 geleverd, aldus voorzitter Ursula von der Leyen van de Commissie. Nederland krijgt een vast percentage van de leveringen en zal hierdoor in totaal 11,7 miljoen extra vaccins ontvangen. De Jonge leek daar vrijdagmorgen al op te hinten.","0"
"420","https://www.parool.nl/amsterdam/bestuurders-en-inwoners-oordelen-keihard-over-bestuur-amsterdam~b62b5113/","Amsterdamse politici, ambtenaren en bestuurders oordelen vernietigend over het stelsel waarmee zij de stad besturen. 74 procent vindt het niet uit te leggen aan inwoners hoe de gemeente werkt. Ook Amsterdammers zelf voelen zich nauwelijks serieus genomen.Ruim vijfhonderd Amsterdamse ambtenaren, raadsleden, wethouders en stadsdeelcommissieleden werkten mee aan een evaluatie. Zij zijn zeer kritisch over hun eigen systeem van besturen. ‘Zo geeft driekwart van de respondenten (74 procent) aan dat de werking van het huidige bestuurlijk stelsel niet goed uit te leggen is aan inwoners (...),’ schrijven onderzoekers van de bureau Necker van Naem.Twee derde (65 procent) is bovendien ontevreden met de huidige manier van werken en de taakverdeling tussen de verschillende bestuurslagen. Ze noemen het een ‘vaag’ of ‘liefdeloos’ compromis tussen verschillende politieke visies op democratisch bestuur. Scepsis gedeeld door inwoners Deze interne scepsis over het bestuur van de hoofdstad wordt gedeeld door de Amsterdammers zelf. Meer dan de helft (58 procent) van bijna 3000 ondervraagde inwoners vindt dat zij totaal niet serieus genomen wordt door de bestuurders en stadsdeelcommissies. Wat de gemeente nu doet volgens de deelnemers, is winkelen in de input die zij krijgt om vervolgens een eigen plan te kunnen volgen, inspraak dusdanig laat organiseren dat het plan er eigenlijk al ligt of dat zelfs de besluiten al genomen zijn op het moment dat inspraak plaatsvindt,’ aldus de onderzoekers. De harde conclusies komen uit een evaluatie van het bestuurlijke stelsel, die dit jaar is uitgevoerd in opdracht van wethouder Rutger Groot Wassink (democratisering). Sinds 2014, toen het kabinet een einde maakte aan de deelgemeenten of stadsdelen als zelfstandige politiek organen binnen grote steden, wordt het bestuur in Amsterdam gecentraliseerd. In de loop van de jaren is steeds meer macht in de Stopera komen te liggen.","1"
"421","https://www.parool.nl/nederland/oppositiepartijen-kritisch-over-zwalkend-coronabeleid~b0aaf096/","De oppositiepartijen PVV en SP verwijten het kabinet ‘zwalkend’ beleid, waardoor nu harde maatregelen nodig zijn om het coronavirus weer onder controle te krijgen. ‘Wat een drama voor iedereen in de zorg, horeca en winkels’, twittert PVV-leider Geert Wilders. “Ik leef met iedereen mee en zal het kabinet kritisch bevragen over de noodzaak van de maatregelen,” aldus Wilders. Hij wil daarnaast ‘100 procent compensatie’ voor getroffen ondernemers. Ook SP-leider Lilian Marijnissen vindt dat het kabinet de afgelopen weken tijd heeft verspild, terwijl het aantal besmettingen bleef oplopen. “Nu rest alleen nog maar de noodrem,” zegt zij. De SP wil zo snel mogelijk ‘extra inzet voor de zorg en steun voor getroffenen’. GroenLinks-leider Jesse Klaver noemt de maatregelen ‘helaas nodig’ om het virus een halt toe te roepen. Maar hij is ook kritisch over de gemaakte keuzes. “Met name sluiting van het basisonderwijs raakt een hele generatie en dat steekt, zeker als je ziet dat er nog steeds vakantievluchten van Schiphol vertrekken.” Steun binnen coalitie Bij de coalitiepartijen kunnen de harde maatregelen van het kabinet rekenen op instemming. “Het is helaas nodig dat de maatregelen strenger worden,” zegt D66-fractievoorzitter Rob Jetten. “Voor veel mensen valt dat juist in deze feestelijke maand extra rauw op het dak. Houd je dus aan de regels en wees voorzichtig.” ChristenUnie-voorman Gert-Jan Segers noemt de zware maatregelen ‘onvermijdelijk’ en roept iedereen op zich eraan te houden. “Uiteindelijk komt het aan op ons gedrag. Op hoe voorzichtig we zijn. Op de afstand die we houden. Of we ons laten testen bij klachten en thuisblijven als het nodig is.”“De stille hoop was dat er meer kon, juist in deze tijd,” zegt CDA-fractieleider Pieter Heerma. “Het gevoel is daarmee anders dan in het voorjaar, maar de noodzaak is hetzelfde gebleven. We zullen ons allemaal aan de maatregelen moeten houden. Alleen samen kunnen we de strijd tegen dit virus aan.”","1"
"422","https://www.parool.nl/nederland/demonstranten-verstoren-toespraak-premier-rutte-met-gefluit-en-geroep~b965a8d8/","De toespraak van premier Mark Rutte maandagavond werd verstoord door gejoel en gefluit. Buiten hadden zich bij de Hofvijver tientallen demonstranten verzameld. Zij stonden recht tegenover het Torentje, waar Rutte zijn toespraak hield. Er zijn twee mensen aangehouden De demonstranten scandeerden leuzen zoals ‘Rutte rot op’ en hadden toeters en fluitjes meegenomen om herrie te maken. Rutte sprak het land toe over de extra coronamaatregelen. In zijn toespraak was duidelijk het gefluit en lawaai op de achtergrond te horen. Rutte haakte daar direct op in: “Dit is niet een gewone griep, zoals sommigen – zoals demonstranten buiten – wel denken.” Het ging om enkele tientallen demonstranten rond de Hofvijver. Ze zijn onder meer tegen een strengere lockdown en tegen mondkapjes. De gemeente Den Haag liet maandagavond weten dat de demonstratie ontbonden was, omdat die niet was aangemeld. De politie vroeg daarop aan de demonstranten om weg te gaan. Een groepje demonstranten verplaatste zich enkele meters en ging vervolgens tegenover het Torentje staan zingen. Eén demonstrant is aangehouden voor belediging. Een andere demonstrant is aangehouden omdat deze persoon de demonstratieplek niet wilde verlaten Alles naar de klote’ Roos en Flo waren twee van die demonstranten. “Alles gaat naar de klote. Alleen samenzijn, buitenlucht en gezond eten helpen tegen het virus.” Het tweetal is vaker te vinden bij demonstraties tegen de coronamaatregelen. “Het is gewoon een normale griep. En doodgaan hoort bij het leven.” Een andere demonstrant zegt: “Dit is vergelijkbaar met de griep van 2018, maar nu gooien we het hele land plat. Ondertussen worden zij doorbetaald.” Een ander vult aan: “Er wordt een dictatuur uitgerold.” Onder de demonstranten waren ook Duncan Robles en Laura Hos, twee bekende gezichten bij coronademonstraties. Ze publiceren samen video’s op YouTube over het coronabeleid. “We hebben heel hard staan schreeuwen,” stellen ze in een video op Facebook. “Het is ook niet normaal meer, we wonen nu echt in een dictatuur.”","1"
"423","https://www.parool.nl/nederland/de-storm-rond-groenlinks-kandidaat-bouchallikht-gaat-maar-niet-liggen~b76e0df29/","Kauthar Bouchallikht ligt onder een vergrootglas sinds de Amsterdamse werd gepresenteerd als de nummer 9 op de GroenLinks-kandidatenlijst. De nieuwste onthulling: ze likete twee jaar geleden een Facebookpost vol kritiek op GroenLinks. In 2018 trok GroenLinks de stekker uit een links verbond van PvdA, GroenLinks, SP en Nida, een door de islam geïnspireerde partij, in Rotterdam. Er was een vier jaar oude tweet opgedoken, waarin Nida stelde dat de staat Israël gelijk staat aan IS. Partijleider Jesse Klaver bemoeide zich er persoonlijk mee, hij vond dat Nida ‘ondubbelzinnig’ afstand moest nemen van de tweet. Een Nida-aanhanger die zich op Facebook boos maakte over de houding van GroenLinks (‘laf’), kreeg een like van Bouchallikht, ontdekte GeenStijl vrijdag. Bouchallikht was toen nog een anonieme student. Inmiddels is ze een hoge nieuwe binnenkomer op de GroenLinks-kieslijst voor de verkiezingen van 17 maart 2021. Een dag voor de gemeenteraadsverkiezingen van 2018 geeft ze ook een duimpje omhoog aan een ‘stemadvies’ om op Nida te stemmen. Een post die overigens ook werd geliked door oud-GroenLinks-Kamerlid Naïma Azough. De reactie van GroenLinks is afgemeten. “We gaan niet op elke Facebookpost die ze ooit heeft geliked reageren.” Onder vuur Kort nadat GroenLinks de kandidatenlijst presenteerde, kwam de 26-jarige Amsterdamse onder vuur te liggen vanwege haar bestuursfunctie bij Femyso. Die islamitische jongerenorganisatie zou banden hebben met de Moslimbroederschap. Bouchallikht zei in een interview met Trouw daarvan nooit wat te hebben gemerkt. “Ik wil ook niets te maken hebben met dat gedachtegoed.” Binnen de partij klinkt dat er ‘in de communicatie’ fouten zijn gemaakt. GroenLinks had zelf direct moeten melden dat ze bestuurslid was bij Femyso, valt te horen. Toch is de partij ervan overtuigd dat Bouchallikht bij GroenLinks past en dat ze met haar ‘de verkiezingen in willen’. De partij houdt er wel rekening mee dat er nog meer oude berichten gaan opduiken. “Er wordt nu online gezocht naar alles wat ze ooit heeft gedaan.”","1"
"424","https://www.parool.nl/nederland/300-000-euro-subsidie-voor-lhbtq-s-in-gesloten-gemeenschappen~b3ef2b09/","Hulporganisaties die hulp bieden aan lhbtq’s in gesloten gemeenschappen kunnen komend jaar een beroep doen op een speciaal subsidiepotje van 300.000 euro. In de Tweede Kamer kreeg de VVD voldoende steun voor een voorstel dat dit regelt.Eerder werd al eenzelfde bedrag uitgetrokken om geweld tegen vrouwen tegen te gaan en om migrantenvrouwen uit een isolement te halen. Een ‘tweede stap’, zoals in het plan te lezen valt, is ‘culturele onderdrukking aan te pakken’, net als ‘het ondersteunen van zelfbeschikking’. Daarbij wordt in het bijzonder gekeken naar de positie van lhbtq’s in gesloten gemeenschappen. Volgens VVD-Tweede Kamerlid Bente Becker worden nog te veel vrouwen en lhbtq’s onderdrukt. Zij breekt geregeld een lans voor hen die ‘onderdrukt worden en geen regie hebben over hun eigen leven’. “Iedereen moet volwaardig mee kunnen doen in de samenleving, niemand mag aan de zijlijn staan.” VerborgenAlleen al in Amsterdam en Rotterdam zouden vierhonderd tot zeshonderd ‘verborgen vrouwen’ wonen, vrouwen die amper buiten komen.Eerder schreef Becker al in verschillende opiniestukken en een initiatiefnota dat ‘religie en cultuur in bepaalde gesloten gemeenschappen als excuus gebruikt worden om vrouwen te onderdrukken’. Ze zitten gevangen in een huwelijk met iemand van wie ze niet houden, maar van wie ze niet durven te scheiden uit angst voor verstoting of eerwraak. Tevens hebben ze vaak geen eigen bankpas en mogen ze niet werken. Volgens Becker zitten lhbtq’s vaak ook in een benarde, onderdrukte positie. Organisaties die hen helpen om uit hun isolement te breken, kunnen straks een subsidieaanvraag doen. De voorkeur gaat daarbij uit naar organisaties binnen de eigen geloofsgemeenschappen.","0"
"425","https://www.parool.nl/nederland/fikse-kritiek-in-kamer-op-openhouden-nertsenhouderijen~b629d570/","Oppositiepartijen én regeringspartner D66 vinden dat het kabinet veel sneller de nertsenhouderij in Nederland moet stoppen. De diertjes zijn extreem gevoelig voor het coronavirus en kunnen mogelijk een gemuteerde variant van het virus overdragen op mensen. In Denemarken raakten onlangs mensen na contact met nertsen besmet met een gemuteerde coronavariant. Een deel van het Scandinavische land moest daarom vrijwel volledig op slot. Ook worden alle nertsenhouderijen in Denemarken nog deze maand preventief geruimd. “In dit dossier heeft de regering zich elke keer laten verrassen,” zei D66-Kamerlid Tjeerd de Groot dinsdagmiddag tegen minister Hugo de Jonge (Volksgezondheid). Volgens De Groot heeft het kabinet te lang gewacht om de verspreiding van corona onder nertsenbedrijven tegen te gaan. “Waarom blijft u ten aanzien van de nertsenhouderij dit risico lopen?” Risico Nederland telt zo’n 120 nertsenhouderijen. Daarvan zijn 69 bedrijven al geruimd, omdat er besmette dieren rondliepen. Voor de overige bedrijven geldt dat die in maart volgend jaar hun deuren moeten sluiten. Het kabinet trekt 180 miljoen euro uit om de getroffen nertsenhouders te compenseren. Maar voor de oppositie in de Tweede Kamer is maart volgend jaar te laat. “Zolang we in Nederland nertsen houden in kooitjes, lopen we het risico dat het virus daar muteert,” aldus Esther Ouwehand van de Partij voor de Dieren. “Als het virus dan terug overslaat op mensen, zitten we met een variant die minder gevoelig is voor een vaccin.” Ook SP-Kamerlid Frank Futselaar spreekt van een ‘tikkende tijdbom’. “En nu wachten we nog een halfjaar tot we die tikkende tijdbom gaan aanpakken,” zei hij tegen De Jonge. D66’er De Groot oppert dat er ‘financiële overwegingen’ zijn om de nertsenhouderij open te houden: als de nertsen nu al gedood moeten worden, hebben ze hun dure pels nog en moeten de nertsenhouders meer compensatie krijgen.","1"
"426","https://www.parool.nl/nederland/amsterdamse-politiechef-woedend-over-teksten-jongerenafdeling-bij1~b33ce4bb/","Hoofdcommissaris Frank Paauw van de Amsterdamse politie is woedend over de ‘opruiende’ teksten van Radicaal, de jongerenorganisatie die verbonden is aan de politieke partij Bij1. De jongerenafdeling heeft zich op sociale media negatief uitgelaten over het werk van de politie en de bonus van 300 euro die agenten voor hun werk in coronatijd krijgen. Volgens de politiechef is de onterechte en kwetsende manier waarop politiemensen worden weggezet is een grove belediging en volledig misplaatst. “Vrijheid van meningsuiting is een groot goed maar het is spijtig te moeten constateren dat op basis van vooroordelen en generalisaties politiek bedreven wordt,” zegt hij in De Telegraaf. “Juist van politieke partijen mag je in deze moeilijke tijden verwachten dat ze nadenken over hoe te verbinden in plaats van te polariseren. Ik vertrouw er volledig op dat mijn mensen ondanks de beledigende teksten professioneel blijven en het werk er niet door laten beïnvloeden.” Radicaal deelt op sociale media onder meer teksten als: ‘Politiemensen krijgen €300 bonus. Even extra cashen om je medemens te onderdrukken. Voor dit racistische machts(misbruik)instituut geen punt!’ Openbaar Ministerie De Nederlandse politievakbond ACP gaat het Openbaar Ministerie vragen of er iets te doen is tegen de ‘opruiende’ teksten van Radicaal. “Dit is buiten iedere proportie,” zegt voorzitter Gerrit van de Kamp naar aanleiding van een bericht in De Telegraaf. “We gaan daarom kijken wat we ermee kunnen. Het leeft enorm onder agenten op sociale media. Ze zijn heel boos, daarom moet dit worden aangepakt.” Ook de Nederlandse Politiebond is niet te spreken over de teksten. ‘Wat een stelletje droeftoeters. Schandalig en ziek. Mag hopen dat ze hier afstand van nemen,’ schrijft afdelingsvoorzitter van de Nederlandse Politiebond Koen Simmers op Twitter. De jongerenorganisatie heeft nog niet gereageerd op de ophef over de teksten.","1"
"427","https://www.parool.nl/nederland/kabinet-bekijkt-toch-of-vuurwerkverbod-nodig-is-om-zorg-te-ontlasten~b3d361da/","Het kabinet bekijkt toch of het vuurwerk rond de jaarwisseling moet verbieden om zo de zorg te ontlasten. Volgens staatssecretaris Stientje van Veldhoven wordt daar volgende week over gesproken. GroenLinks en de Partij voor de Dieren stelden donderdag voor om vuurwerk dit jaar te verbieden om te voorkomen dat vuurwerkslachtoffers de al overbelaste zorg overspoelen. Coalitiepartijen VVD en CDA wezen dat plan stellig af. “Ze willen gewoon alle leuke dingen afpakken van de mensen en daar moeten ze mee ophouden,” aldus VVD-Kamerlid Erik Ziengs. Maar Van Veldhoven noemt het plan ‘een terechte vraag’. Volgens de D66-staatssecretaris is het ‘een bijzonder jaar’. “Ik hoef niemand te vertellen dat dit jaar anders is dan andere jaren, dat ziet iedereen, daarom kan ik me ook voorstellen dat deze vraag gesteld wordt.” Het kabinet gaat wegen wat de druk op de zorg ‘betekent voor de manier waarop we de jaarwisseling kunnen vieren’. Gewonden De afgelopen jaren scherpte het kabinet het vuurwerkbeleid al aan door zwaar vuurwerk te verbieden. Maar volgens Van Veldhoven is daarmee niet de garantie dat er geen gewonden meer vallen door vuurwerk. “Vuurwerk blijft vuurwerk.” Het kabinet, zegt ze, ‘streeft naar een jaarwisseling die aan de ene kant veilig is’ en aan de andere kant ook oog heeft voor voor diegene die ‘lol hebben van het afsteken van vuurwerk’ en waarvoor het onlosmakelijk aan de jaarwisseling verbonden is. “Er moet een balans komen. Of het passend is dit jaar.” Volgens Van Veldhoven overstijgt de kwestie haar portefeuille, milieu, en moet ook gekeken worden naar de zorg. De ministers van Medische Zorg, VVD’er Tamara van Ark, en Justitie, CDA’er Ferd Grapperhaus, gaan de komende tijd met Van Veldhoven in gesprek. De kwestie is volgens ingewijden complex, omdat er gekeken moet worden naar de juridische haalbaarheid en of een eventueel verbod in de nieuwjaarsnacht wel te handhaven is.","1"
"428","https://www.parool.nl/nederland/rob-jetten-d66-keurt-ongewenst-huisbezoek-boeren-af~b35e1896/","D66-fractieleider Rob Jetten is niet te spreken over het bezoek dat vijf boeren dinsdagavond aan zijn huisadres brachten. Hij zegt dat het ‘vreemd en onaangenaam’ voelt dat ze weten waar hij woont en daar filmbeelden en foto’s van verspreiden. De boeren, lid van boerenactiegroep Farmers Defence Force waren dinsdagavond naar zijn huis gereden om hem een voedselpakket te brengen. Ze deden dit nadat Jetten bekend had gemaakt dat hij corona had en in thuisquarantaine zat. Volgens Jetten hadden de boeren geen kwaad in de zin en hadden ze een vriendelijk gesprek. “Toch bekroop me ook enig ongemak. Ik vind – hoe aardig het gebaar ook bedoeld is – dat actiegroepen politici niet thuis moeten opzoeken. Als politicus sta ik graag iedereen te woord over alles wat met de stand van het land te maken heeft. Politici moeten ook bereid zijn om naar iedereen te luisteren. Ik ga dan ook altijd het gesprek aan. In de Kamer. Op het Plein. Op het Malieveld. In de Achterhoek. Waar dan ook Maar er is één plek waar dat niet hoort: thuis. En zeker niet ’s avonds in het donker onaangekondigd aan mijn voordeur.” ‘Ik hecht aan mijn privéleven’ Jetten stelt te hechten aan zijn leven als mens buiten de politiek. “Ik heb een woning waar ik thuis ben en waar ik niet door mensen ongevraagd wil worden gefilmd; hoe aardig ze het misschien ook bedoelen. Ik hecht aan mijn privéleven. Aan een plek waar ik naast de politicus Rob ook gewoon partner, vriend, broer en buurman ben.”D66 ligt al lang onder vuur van de boeren. Kamerlid Tjeerd de Groot heeft eerder al aangifte gedaan van bedreigingen. Ook zetten boeren de naam van Jetten al eens op een doodskist, net als die van Jesse Klaver. In Winterswijk moest de politie al eens ingrijpen toen Jetten daarbij een protestactie van de boeren was. Ook werd zijn auto al eens klemgereden","1"
"429","https://www.parool.nl/nederland/regeringspartijen-omstreden-aftrek-van-4-miljard-moet-naar-kleinere-bedrijven~b4d3586f/","Regeringspartijen CDA, D66 en ChristenUnie willen dat het midden- en kleinbedrijf meer profiteert van de veelbesproken tijdelijke investeringskorting (BIK). Met die suggestie komen zij kritische oppositiepartijen tegemoet, die tot dusver weinig enthousiasme tonen voor de 4 miljard euro kostende maatregel. Zoals verwacht kwam de zogeheten Baangerelateerde Investeringskorting (BIK) maandag zwaar onder vuur te liggen tijdens de behandeling van het Belastingplan. Bijna alle oppositiepartijen zien niets in de maatregel, die de komende twee jaar in de plaats moet komen van de geschrapte verlaging van de winstbelasting (vpb). Zij denken dat de BIK niet of nauwelijks extra investeringen oplevert, geen werkgelegenheid schept en ze zijn bang dat de kosten van twee miljard euro per jaar uit de hand zullen lopen. Het werkt niet, levert geen banen op en is niet beheersbaar,” aldus PVV-Kamerlid Tony van Dijck, die verwees naar kritische beschouwingen van onder meer de Raad van State en het Centraal Planbureau. Volgens hem is sprake van een ‘schijnmaatregel’ en moet het kabinet erkennen dat het een ‘cadeau aan het bedrijfsleven is’, nadat eerder de afschaffing van de dividendbelasting ook niet doorging. VVD-Kamerlid Helma Lodders ontstak in woede over die suggestie, die ook door linkse partijen voortdurend wordt geuit. Zij wees op de gevolgen van de coronacrisis, die de economie zwaar heeft geraakt. “Je moet maar durven spreken van een cadeautje!” brieste zij. “Dit is ernstig. Stel, je bent ondernemer, je gaat bijna kopje onder terwijl je er niets aan kunt doen, en zodra de overheid een reddingsboei toewerpt, krijg je te horen dat het een cadeautje is. Dat is een politiek spel dat gevaarlijk is.”","1"
"430","https://www.parool.nl/amsterdam/wallenondernemers-woedend-over-roep-strenger-gereguleerde-binnenstad~bf1d7229/","Ondernemers op en rond de Wallen zijn zich rot geschrokken door de roep van werkgevers en het bedrijfsleven om de prostitutiebranche en de coffeeshops strenger te reguleren. ‘Ongehoord en tekenend dat wij hierbij niet betrokken waren.’ Dat staat in een persbericht van Cor van Dijk, directeur van de Otten Groep, het bedrijf achter erotisch entertainment zoals Casa Rosso en de Bananenbar. Van Dijk en enkele straatmanagers rond de Nieuwmarkt, de Hoogstraten en de Wallen zijn woedend op de grote werkgeversorganisaties en willen niet langer met deze brancheverenigingen om tafel. Horecaondernemer Won Yip en de Bond van Cannabis Detaillisten (coffeeshophouders) steunen het pleidooi. Van Dijk reageert op een 10 puntenplan van werkgeversorganisaties zoals VNO-NCW Metropool, MKB Amsterdam, horecabond KHN Amsterdam en Winkeliersvereniging City, dat vrijdag in Het Parool werd gepubliceerd. Hierin worden burgemeester Halsema en de gemeenteraad onder meer opgeroepen om het ‘coffeeshop- een raamprostitutiebeleid snel en ingrijpend te wijzigen. “Zo ga je niet met een achterban om,” schrijft Van Dijk woedend. “En al helemaal niet in coronatijd!” Het georganiseerde bedrijfsleven wil dat het imago van Amsterdam verandert zodat de stad na afloop van de pandemie een ander soort toeristen aantrekt. Angstbeeld is de situatie van afgelopen zomer, toen vooral jonge toeristen uit buurlanden het centrum wisten te vinden. Zij leken met name te komen om wiet te roken en naar de sekswerkers op de Wallen te kijken.  Wetgeving Onder meer het ingezetenencriterium wordt voorgesteld door het georganiseerde bedrijfsleven als een mogelijke maatregel. Met deze bestaande wetgeving, die in de hoofdstad niet wordt gehandhaafd, kunnen buitenlandse bezoekers geweerd worden uit coffeeshops. De werkgeversorganisaties noemen de raambordelen daarnaast expliciet een ‘magneet met een negatieve werking en uitstraling’ en willen ingrijpende wijzigingen. Ook politiek klinkt die roep steeds luider: deze zomer sloot oppositiepartij VVD zich aan bij een bonte coalitie van partijen die drugstoerisme een halt willen toeroepen.","1"
"431","https://www.parool.nl/nederland/segers-kabinet-houdt-mij-aan-het-lijntje-over-prostitutiewet~b163439b/","ChristenUnie-leider Gert-Jan Segers haalt hard uit naar het kabinet. Volgens hem treuzelt staatssecretaris Broekers-Knol met een wetsvoorstel om prostituees vergunningsplichtig te maken. Dat wetsvoorstel is een vurige wens van coalitiepartij ChristenUnie sinds het kabinet van start ging, maar is nog steeds in de maak. “Dit is een van de redenen dat mijn partij meedoet in het kabinet”, aldus Segers. “Ik vind het politiek onbehoorlijk, politiek falen zelfs, dat er nog steeds geen zicht op de wet is. Ik word politiek aan het lijntje gehouden.” De corona-uitbraak is volgens hem geen excuus. “Ambtenaren werken gewoon, wij ook. De wet kan gewoon in behandeling worden genomen.”Met het wetsvoorstel moet worden vastgelegd dat sekswerkers binnenkort een vergunning moeten hebben en minimaal 21 jaar zijn. Pooiers van prostituees zonder vergunning worden strafbaar. Volgens de coalitiepartijen is dat zogenoemde ‘pooierverbod’ een middel om ‘uitbuiting en mensenhandel’ te bestrijden. Haast Eind vorig jaar werd door staatssecretaris Ankie Broekers-Knol (VVD) een wetsvoorstel aangekondigd, maar dit is nog niet in behandeling gebracht bij de Tweede Kamer. Segers: “Deze kabinetsperiode loopt al richting blessuretijd. We hebben nog een paar maanden tot de verkiezingen. Het kan nog, maar dan moet er nu wel haast worden gemaakt.” Segers, zelf als coalitiepartner een van de pijlers onder het kabinet, zegt ‘voor en achter de schermen’ te hebben aangedrongen. “Tot nu toe vergeefs. Ik kan daar zelf wel tegen, maar je laat jaarlijks zesduizend slachtoffers in de steek. De VVD van deze staatssecretaris is van law and order, behalve als het om mensenhandel gaat.” Uniformiteit De wet is overigens niet onomstreden: prostituees hebben gewaarschuwd dat sekswerkers hierdoor in de illegaliteit zullen gaan. Toch denkt het kabinet dat de wet nuttig is. Momenteel zijn er per type sekswerker – in bordeel, thuis of op de tippelzone – verschillende regels.","1"
"432","https://www.parool.nl/nederland/formatie-wordt-moeilijker-dan-gedacht-we-hebben-niet-zoveel-te-kiezen~b6ebf4c7/","Alle partijen wilden een snelle formatie vanwege corona, maar bij de verkennende gesprekken voltrekt zich de oude, rituele dans. ‘Sleutelpartij’ CDA houdt de boot af, terwijl VVD-leider Mark Rutte uit tactisch oogpunt ineens JA21 noemt. Noem het speeddaten voor politici: gisteren trokken de acht grootste partijen uit de Tweede Kamer langs bij verkenners Annemarie Jorritsma (VVD) en Kajsa Ollongren (D66). Allen legden ze hun gedachten neer over welke partijen bondgenoten moeten worden in het kabinet-Rutte 4. De oogst van de dag: D66 noemde geen favoriete partners, de VVD opperde plots JA21 als coalitievriend en het CDA zegt niet (zomaar) te willen regeren. Vooral Rutte verraste door JA21 van Joost Eerdmans te opperen. Die partij streeft naar minder Europa. D66 ziet dan ook vooral een tactisch trucje van Rutte: die heeft na het uitsluiten van PVV en FvD geen andere mogelijke rechtse partner. D66 sneed die route meteen af: geen optie, aldus D66-leider Sigrid Kaag. Liberaal motorblok Formeren gaat over wat er wél wordt gezegd, maar net zo goed over wat er niet wordt beweerd. Daarom noemde Kaag geen favorieten, maar sprak bij herhaling over het ‘klimaatprobleem’. Ofwel: om daar iets gedaan te krijgen, zijn linkse partijen nodig in het kabinet. Punt is tegelijk: de partners voor VVD en D66 liggen niet voor het oprapen. Het CDA zei gisteren geen ‘nee’, maar leider Wopke Hoekstra ‘wil niet aanschuiven bij een liberaal motorblok’. De VVD hoopt dat Hoekstra hard to get speelt. Regeerde het CDA immers niet de laatste jaren met dezelfde liberalen? Als de VVD wil voorkomen dat Rutte achterblijft met een ‘wolk van linkse partijen’, is het CDA onontbeerlijk. Tegelijk stellen de linkse partijen zich terughoudend op. SP en GroenLinks verloren, dus aarzelen ze. De PvdA wil alleen in een kabinet mét een van hen.","1"
"433","https://www.parool.nl/kunst-media/de-tirade-van-martijn-koning-een-cadeautje-dat-baudet-dankbaar-in-ontvangst-nam~b2571100/","Het was een cadeautje dat Thierry Baudet dankbaar in ontvangst nam. Nadat Eva Jinek hem het vuur aan de schenen had gelegd en hij in felle ­debatten met Denkleider Farid Azarkan veelvuldig in het nauw gedreven was, bood Martijn Koning hem een ontsnappingsroute.   De cabaretier hield, als afsluiting van de show, een twee minuten durende tirade, waarbij hij Baudet antisemitisme en racisme aanwreef en daarbij niet schroomde om diens verloofde en toekomstige kinderen erbij te betrekken. En Baudet deed wat hij inmiddels al zo vaak deed als een interview hem niet zint: opstaan en weglopen. Een relletje was geboren, nooit weg voor een partij met twee zetels, die moet strijden om aandacht en die zich graag afzet tegen het ‘mediakartel’. Grens overschreden’ Ook Koning was tevreden. “De bedoeling was Baudet raken en dat is wel ­gelukt,” zei hij vrijdag in reactie op de ontstane ophef. “Het is ontzettend mooi om een politicus aan te pakken die verschrikkelijke dingen zegt, overal mee wegkomt en aankomt met cijfers die niet kloppen. Zonder dat ie weg kon lopen – hoewel, nu liep hij alsnog weg. Dat was jammer, want ik had vooral zin om tegen hem te zeggen dat hij het coronavirus op een ­onbewoond eiland is.” Minder blij waren ze bij RTL en bij de redactie van Jinek. Politiek verslag­gever Floor Bremer, die ook aan tafel zat, twitterde al om middernacht dat ze zich ‘totaal’ distantieerde van ­Konings tekst. Frits Wester liet weten begrip te hebben voor het weglopen van Baudet en bekritiseerde ook het format van Jinek, waarbij iedere uitzending wordt afgesloten door een cabaretier. “Als een discussie over en weer fel is gevoerd en de scheidsrechter al heeft afgefloten, vind ik het niet fraai om nog na te trappen als iemand zich niet meer kan verdedigen.” Excuses RTL","1"
"434","https://www.parool.nl/nederland/kamercommissie-dat-overheidsdiensten-falen-is-schuld-van-politiek~bd384a35/","Falen van overheidsdiensten als de Belastingdienst, het UWV of het Centraal Bureau Rijvaardigheidsbewijzen is meestal de schuld van de politiek. Tot die conclusie komt een Kamercommissie in het donderdag verschenen rapport ‘Klem tussen balie en beleid’. Het beleid dat overheidsdiensten van de Tweede Kamer moeten uitvoeren is vaak niet uitvoerbaar, door doorgeslagen digitalisering is er geen ruimte voor maatwerk en problemen komen niet aan het licht of worden rooskleuriger voorgesteld dan ze zijn. Een Kamercommissie die onderzoek deed naar uitvoeringsorganisaties legt in het vandaag verschenen rapport ‘Klem tussen balie en beleid’ de schuld grotendeels bij de Tweede Kamer zelf. Daar ontbreekt het aan de ‘interesse en kennis’. Volgens commissievoorzitter André Bosman is de Tweede Kamer zowel de eerste als laatste ‘lijn van verdediging’ tussen overheid en burger. “Zij moet die macht invullen,” stelt hij. Hartenkreet Arib Kamervoorzitter Khadija Arib erkent dat de Tweede Kamer zelf er mede debet aan is dat de dienstverlening aan burgers tekortschiet. Toch slaakt ze ook een hartenkreet: er worden te veel wetten onder grote tijdsdruk door het parlement gejaagd, zonder dat de Kamer daar goed naar kan kijken. Kamervoorzitter Khadija Arib, die het rapport namens de Kamer in ontvangst nam, beloofde de aanbevelingen onder de aandacht te brengen van de nieuwkomers die na 17 maart zitting nemen, zodat de lessen niet verloren gaat. Tegelijkertijd moet haar ook ‘iets van het hart’, zei ze tegen de commissie. “Veel wetten worden door de Kamer gejast, zonder dat de Kamer voldoende tijd krijgt om zich goed voor te bereiden.” Het parlement moet beter voor zichzelf opkomen, vindt ze. Dat betekent onder meer dat de Kamer stukken op tijd hoort te ontvangen. Arib: “Soms krijgen we midden in de nacht een brief van een minister met dertien bijlagen.” Dat is niet hoe het kabinet de Kamer hoort te informeren, stelt ze. Zij vindt dan ook dat het parlement beter voor zichzelf op moet komen. De impact van wetgeving is voor mensen vaak groot, stelt ze, en ‘dat moet je goed uitzoeken’.","1"
"435","https://www.parool.nl/nederland/tweede-kamer-stemt-in-met-spoedwet-avondklok~b4135ec1/","Met een nieuwe spoedwet heeft het kabinet de avondklok alsnog gered. Wel gaat een maximale duur van drie weken gelden, tenzij het parlement wil verlengen. In de Tweede Kamer is er alsnog voldoende steun voor de maatregel, maar niemand heeft een goed woord over voor het ‘gestuntel’. Eerder deze week zette de rechter een streep door de avondklok: het kabinet had volgens de Haagse rechtbank de verkeerde wet toegepast om het middel juridisch te staven. Vrijdag dient het hoger beroep in de rechtszaak die protestgroep Viruswaarheid had aangespannen. Om dat overbodig te maken, komt het kabinet met een nieuwe spoedwet. In de Tweede Kamer is daarvoor steun, maar het kabinet moest in een debat wel bakken kritiek incasseren. PVV-leider Geert Wilders sprak van een ‘afgang’, die de ‘geloofwaardigheid’ van het kabinet heeft geschaad. “Wat een blamage. Er is broddelwerk geleverd. We zijn een avondklok in gerommeld, terwijl deze niet bewezen effectief is. De rechter is het met de PVV eens, dat gebeurt ook niet iedere dag, maar nu dus wel.” Wilders hekelde ook dat er dinsdag zo snel hoger beroep mogelijk was, waardoor de avondklok die avond toch van kracht bleef. “Anders gaat het nooit zo snel. Dit stinkt aan alle kanten.” Wet De SGP, die eerder al waarschuwde dat het kabinet de verkeerde wet had gebruikt, vroeg zich af of het kabinet de Tweede en Eerste Kamer wilde passeren in eerste instantie. “Ik zie dat het geen onzin is dat de avondklok nodig kan zijn, maar er had meer zorgvuldigheid gepast.” Wybren van Haga stelde namens Forum voor Democratie, dat ‘tegen iedere vorm van avondklok is’, voor om deze alleen mogelijk te maken voor beperkte tijd, zoals een aantal weken. “Dat is nu niet opgenomen in de wet.”","1"
"436","https://www.parool.nl/amsterdam/fracties-vliegen-elkaar-nu-al-in-de-haren-over-festivals~b5c3d4d27/","Het evenementenbeleid verdeelt ook de gemeenteraad van Amsterdam. In de commissie vlogen voor- en tegenstanders elkaar in de haren. Burgemeester Femke Halsema had het debat vanuit haar werkkamer volgens eigen zeggen ‘met enige verwondering’ gevolgd. Haar brief aan de raad met daarin onder meer de bezorgde constatering dat het evenementenbeleid leidt tot polarisatie in de stad, veroorzaakte donderdag in de commissie prompt een bij vlagen venijnig debat tussen de fanatiekste voor- en tegenstanders van grootschalige evenementen. Illustratief, noemde de burgemeester de woordenwisseling in de commissie. Met haar brief had Halsema juist voor rust willen zorgen. De komende twee jaar moeten wat haar betreft worden gebruikt om de evenementensector te laten herstellen van de klapvan corona en op het gemak toe te werken naar een nieuw evenementenbeleid in 2023. In de tussenliggende periode kan een dialoog op gang komen tussen organisatoren en bezorgde burgers. In de haren Vooruitlopend op die dialoog vlogen de fracties in de commissievergadering elkaar vast in de haren. Festivalpartijen als VVD, D66 en GroenLinks kregen het aan de stok met de partijen die in dit dossier opnemen voor de natuur en de burger: SP, Partij voor de Dieren en ChristenUnie. Daarbij vlogen de verwijten (leugenaar, wappie, raaskallen) heen en weer, een gekozen strategie die de partijen niet veel dichter bij elkaar bracht. Alle fracties zeiden niettemin uit te kijken naar een dialoog. De meningen lopen uiteen over het gebruik van een aantal festivallocaties in de stad. Omwonenden van het Westerpark, de Gaasperplas, Tuinen van West en het festivalterrein N1 in Westpoort hadden met steun van hun stadsdelen tevergeefs gevraagd om minder, andersoortige of geen evenementen. In de commissie werden moties aangekondigd die in de raad op flinke steun lijken te kunnen rekenen. ","1"
"437","https://www.parool.nl/amsterdam/ijburg-en-landelijk-noord-blijven-opties-locatie-windmolens~b87c0d1b/","Hevige bewonersprotesten ten spijt is de raad er nog niet van overtuigd dat het nodig is om de komst van windturbines in de buurt van IJburg of landelijk Noord tegen te houden. Wethouder Marieke van Doorninck (Duurzaamheid) kan voorlopig door met haar zoektocht naar gebieden rond de stad waar in de toekomst eventueel windturbines mogen verrijzen. Een meerderheid van de raad − in ieder geval de coalitiepartijen GroenLinks, D66, PvdA en SP − oordeelde woensdagavond dat de wethouder verder mag op de ingeslagen weg, zonder nu al gebieden zoals het IJmeer, de Amstelscheg of landelijk Noord te schrappen. Onderzoek van OIS heeft uitgewezen dat Amsterdammers in meerderheid wel te porren zijn voor meer windenergie, maar dat vooral de bewoners in de wijken nabij de gebieden waar die molens kunnen komen zich zorgen maken. Protest Hier klonk de afgelopen maanden dan ook het felste protest toen Van Doorninck in 2020 bekendmaakte dat de stad ruimte zoekt voor zeker 17 grote windturbines. Mogelijke geluidsoverlast, vermeende gezondheidsproblemen en landschapsvervuiling, alle argumenten kwamen voorbij. Vanuit oppositiepartijen zoals JA21, VVD, CDA, PvdD, en de Partij van de Ouderen werden tijdens het debat dan ook veel bezwaren op tafel gelegd, en alternatieve oplossingen. Die pareerde Van Doorninck grotendeels. Verplaatsen naar onbewoonde gebieden? Er is volgens haar zelfs in het uitgestrekte havengebied niet genoeg plek voor alle windmolens. Meer zonnepanelen in plaats van windmolens? Geen optie, dan ontstaan problemen in de maanden dat de zon te weinig schijnt. Een afstandsminimum van 600 meter tot woningen is ook geen goede suggestie, zei ze. De vraag moet zijn hoeveel geluid een turbine produceert. De afstand tot huizen wordt daarvan afhankelijk gemaakt. “Alleen maar windmolens waar niemand last van heeft, dat kan niet”, ze Van Doorninck. “Huidige energiebronnen veroorzaken ook veel overlast, denk aan de gaswinning in Groningen, denk aan de olie-industrie in Nigeria. Daar moeten we ook rekening mee houden.”","1"
"438","https://www.at5.nl/artikelen/206720/groenlinks-houdt-vast-aan-plan-windmolens-nodig-in-strijd-tegen-klimaatontwrichting","GroenLinks is niet van plan om af te zien van het plaatsen van zeventien windturbines in Amsterdam. 'Wij vinden dat Amsterdam verantwoordelijkheid moet nemen in de strijd tegen klimaatontwrichting en windmolens horen daarbij', zegt raadslid Jasper Groen. De plannen stuiten op veel verzet bij Amsterdammers bij wie de windmolens in de buurt gepland staan. De helft van de zeventien windturbines komt in de haven te staan. Maar voor de andere acht of negen turbines moet nog een locatie worden gezocht. Daarvoor worden nu verschillende mogelijkheden onderzocht: naast de Ring-Noord, IJburg, Zeeburgereiland en Science Park, kantorenpark Amstel III in Zuidoost en de Noorder IJplas. Bewoners vrezen voor geluidsoverlast en gezondheidsproblemen. We willen de klimaatdoelstellingen halen, en die halen we met heel zorgvuldig onderzoek. We zijn nu aan het kijken waar dat kan, op een manier dat het niet onevenredig de Amsterdammer belast', zegt Groen. Protest Afgelopen dinsdag was er tijdens een inspraakavond een recordaantal van 160 insprekers die zich bijna allemaal tegen de plannen uitspraken. Ook op IJburg werd vorige week al actie gevoerd, en oprichter van actiegroep Windalarm Amsterdam, Naut Kusters, verwacht dat dat op meer plekken gaat gebeuren. Hij hoopt dat Amsterdam gaat kijken naar alternatieven. 'Er zijn heel veel daken in de stad. Ze willen 60 procent daarvan vol leggen met zonnepanelen. Maar als je nou 70 procent vol legt, dan heb je die molens niet nodig', zegt hij. Maar volgens GroenLinks is het beide nodig: zoveel mogelijk zonnepanelen én de zeventien windmolens. Kusters krijgt bijval van Anne-Marike Smit. Zij woont in de Banne Noord, waar mogelijk zes windturbines komen te staan. 'De bewoners gaan daar heel veel hinder van ondervinden. Die hinder zou slaapstoornissen kunnen veroorzaken, of hoofdpijn en misselijkheid. We weten ook nog niet genoeg over de langetermijneffecten van windturbines op de gezondheid van kinderen', zegt ze. De actievoerders zijn ook boos over de mogelijke afstand van de molens tot de huizen. In de provincie geldt een minimumafstand van 600 meter, in Amsterdam is dat slechts 350 meter. 'Ik ben het oneens met het afstandscriterium dat de provincie hanteert.","1"
"439","https://www.at5.nl/artikelen/206689/emoties-lopen-hoog-op-tijdens-inspreekavond-over-windmolens-een-klimaatnachtmerrie","'Ik ben voor de energietransistie, maar niet zo', dat was de strekking van veel van de reacties die de gemeente vanavond kreeg (en krijgt) tijdens een inspraakavond over het plaatsen van windmolens in Amsterdam. Vooral bewoners van IJburg, het Zeeburgereiland en Noord maakten gebruik van de mogelijkheid om hun zorgen te delen. Veel IJburgers vrezen dat er windmolens in het IJmeer geplaatst worden en dat die vlakbij woningen komen te staan. 'Het gaat om 200 meter hoge torens die op 350 meter van de slaapkamers van mijn kinderen komen te staan', de betreffende bewoner van IJburg is bang dat de windmolens tot gezondheidsschade gaan leiden, mede door het geluid dat ze produceren. 'Ik vrees dat dit plan het draagvlak voor energietransitie volledig zal vernielen.' Een andere bewoner vroeg zich af wat de mogelijke komst van de windmolens gaat betekenen voor de woningbouwplannen op IJburg. 'Wie wil er een woning in een mogelijk windmolenpark?' Weer iemand anders noemde de plannen een 'GroenLinks klimaatdroom'. 'Dat wordt voor ons een klimaatnachtmerrie.' Veel insprekers zetten hun vraagtekens bij het participatietraject van de gemeente, volgens hen staat de uitkomst al vast en komen de windmolens er hoe dan ook. 'Het proces van de gemeente is extreem ondoorzichtig. Er worden spelletjes gespeeld met de burgers van Amsterdam.' Meer dan 160 insprekers Ook werd het stadsbestuur beschuldigd van het vasthouden aan een in beton gegoten energie-agenda. 'Het is dogmatisch denken dat je duurzame energie lokaal moet opwekken, dat doe je daar waar het het goedkoopst is en die flexibiliteit is er niet.' Meer dan 160 mensen wilden vanavond gebruikmaken van de mogelijkheid om in te spreken. Na bijna een uur hadden dat er nog maar 12 gedaan. De inspraakavond is (tegen 21.30 uur) nog bezig en is hier te volgen.  Aanstaande donderdag wordt er in de raadscommissie voor Financiën, Economische Zaken en Duurzaamheid verder gesproken over de windmolens en het draagvlak daarvoor in Amsterdam.","1"
"440","https://www.at5.nl/artikelen/206676/kabinet-discussieerde-over-avondklok","Het kabinet zou zondag hebben gesproken over de mogelijkheid om een avondklok in te voeren. Burgemeesters zouden zich gisteren fel tegen het plan hebben uitgesproken, het lijkt er mede daarom op dat het vanavond niet aangekondigd gaat worden. Tijdens het Veiligheidsberaad, dat bestaat uit 25 burgemeesters die ook voorzitter zijn van Veiligheidsregio's, zou er geprotesteerd zijn tegen het idee. Vandaag vergadert het kabinet over de maatregelen. De voorzitter van het Veiligheidsberaad is dan ook aanwezig en zal de zorgen dan overbrengen. De NOS meldde later in de ochtend dat er al besloten is om de avondklok vanavond niet aan te kondigen. Ook de politie zou het niet willen. Daarnaast zou de maatregel lastig te handhaven zijn omdat er ook uitzonderingen gemaakt moeten worden. Mogelijk wordt het idee wel nog in de Tweede Kamer besproken. Positief effectHet idee voor een avondklok lag vorig jaar ook op tafel. De deskundigen van Outbreak Managament Team (OMT) zeiden toen een positief effect te verwachten, maar er is uiteindelijk besloten om het nergens in te voeren. Tijdens de persconferentie van vanavond wordt er mogelijk meer over het idee voor de avondklok verteld.","1"
"441","https://www.at5.nl/artikelen/205822/motie-van-treurnis-van-oppositie-voor-ivens-wethouder-neemt-te-weinig-verantwoordelijkheid","'Een gele kaart' van de VVD, CDA, FvD en de ChristenUnie voor wethouder Wonen, Laurens Ivens (SP) vanmiddag in de Stopera. De oppositiepartijen, die samen geen meerderheid hebben, waren na drie uur debatteren niet tevreden met de uitleg die Ivens gaf bij de teleurstellende bouwcijfers in het middensegment. Volgens het coalitieakkoord moeten er elk jaar 1.670 woningen met een middeldure huur (een huur tot 971 euro) bijkomen, maar tot nu toe zijn er dit jaar maar 78 in aanbouw genomen. 'Ga er alles aan doen' Ivens zei in het debat er alles aan te gaan doen 'om uit deze dip te komen'. Eerder kondigde hij aan daarvoor een 'doorbraakteam' te willen lanceren. Volgens de wethouder spelen er meerdere zaken mee bij de tegenvallende productie, zo zou de inkt van de overeenkomst die hij met bouwers en beleggers eerder dit jaar sloot nog maar net zijn opgedroogd.Juist het zoeken van de schuld buiten zijn eigen invloedssfeer irriteerde de oppositiepartijen. 'Jarenlang worden de doelstellingen niet gehaald en dan nu weer zo'n dieptepunt', foeterde CDA'er Diederik Boomsma. Hij en de andere oppositiepartijen willen dat de wethouder de beloofde 1.670 woningen duidelijk als doelstelling onderschrijft en dat er een mediator komt om de plooien glad te strijken tussen de gemeente en marktpartijen die de huizen moeten gaan bouwen. In beide gevallen wilde de wethouder er niet aan. 'Motie een dieptepunt' GroenLinks-raadslid Nienke van Renssen vond de ingediende motie van treurnis 'niet kunnen' en 'een dieptepunt'. Boomsma: 'Het is inderdaad treurig, maar een passend signaal na dit debat.' De motie zal dus naar alle waarschijnlijkheid niet worden aangenomen, en ondanks de gele kaart houden de oppositiepartijen vooralsnog wel het vertrouwen in de wethouder. Het laatste woord was aan Ivens zelf: 'We treuren allemaal, of u dat nou in een motie wil vastleggen of niet, dat is aan u.' ","1"
"442","https://www.at5.nl/artikelen/205466/politiechef-paauw-boos-om-socialmedia-berichten-jongerentak-bij1-een-grove-belediging","Hoofdcommissaris Frank Paauw heeft ontstemd gereageerd op social media-berichten van BIJ1-jongerentak Radicaal. Paauw noemt de berichten, waarin onder meer de suggestie wordt gewekt dat 'agenten graag onderdrukkers verdedigen', volledig misplaatst en een grove belediging. Radicaal publiceerde vandaag een 'satirische flyer' op Instagram met daarop de vragen 'verdedig jij graag onderdrukkers?', 'haal jij jouw zelfwaarde uit macht?', 'jouw racisme ongestraft kwijt kunnen?' en 'sla jij mensen die je niet begrijpt in elkaar?' gevolgd door de tekst 'dan zoeken we jou!'. In het bericht bij de afbeelding schrijft Radicaal 'we helpen Ferdinand Grapperhaus (minister van Justitie & Veiligheid, red.) even met zijn werving. Herken je je hierin? Dan ga je je thuis voelen bij de politie.' De Amsterdamse politiechef schrijft op de website van de politie dat hij zich genoodzaakt voelde te reageren. Paauw: 'De onterechte en kwetsende manier waarop politiemensen worden weggezet is een grove belediging en volledig misplaatst. Vrijheid van meningsuiting is een groot goed maar het is spijtig te moeten constateren dat op basis van vooroordelen en generalisaties politiek bedreven wordt.' Verder zegt hij er vertrouwen in te hebben dat 'zijn mensen ondanks de beledigende teksten professioneel blijven en het werk er niet door laten beïnvloeden.' Eerder reageerde Koen Simmers, afdelingsvoorzitter van de Nederlandse Politiebond al op Twitter. 'Schandalig en ziek', noemt hij het bericht. 'Mag hopen dat ze hier afstand van nemen.'","1"
"443","https://www.at5.nl/artikelen/205475/radicaal-reageert-fel-op-politie-werden-ze-maar-zo-boos-over-racisme-binnen-eigen-korps","Tussen de politie en Radicaal, de jongerenafdeling van politieke partij BIJ1, komt het voorlopig niet meer goed. Radicaal zegt dat de politie moeite heeft om het door de beweging aangekaarte racismeprobleem en misbruik van het geweldsmonopolie bespreekbaar te maken. Dat schrijft Radicaal in persbericht over een eerdere boze reactie van onder andere hoofdcommissaris PaauwDe hoofdcommissaris reageerde gisteravond op een 'satirische' flyer van Radicaal, waarin vragen stonden als: 'verdedig jij graag onderdrukkers?', 'haal jij jouw zelfwaarde uit macht?', 'jouw racisme ongestraft kwijt kunnen?' en 'sla jij mensen die je niet begrijpt in elkaar?' gevolgd door de tekst 'dan zoeken we jou!'. De flyer moet volgens de jongerenpartij gezien worden als een meme op een wervingscampagne van de politie.Paauw zei over de flyer: 'De onterechte en kwetsende manier waarop politiemensen worden weggezet is een grove belediging en volledig misplaatst. Vrijheid van meningsuiting is een groot goed maar het is spijtig te moeten constateren dat op basis van vooroordelen en generalisaties politiek bedreven wordt.' Ook politievakbond ACP reageerde vandaag met ontzetting.","1"
"444","https://www.at5.nl/artikelen/205660/wethouder-ivens-vraagt-vertrouwen-in-marktpartijen-ondanks-problemen-middenhuur","Politieke partijen hebben vanmorgen hun teleurstelling uitgesproken over het feit dat er in 2020 tot nu toe slechts 78 middenhuurwoningen in aanbouw zijn genomen. Wethouder Laurens Ivens (Bouwen en Wonen) zei dat gevoel te delen, maar hij vroeg ook om geduld en vertrouwen.  Op verzoek van D66-raadslid Alexander Hammelburg werd er vanmorgen in een commissievergadering in de Stopera over de middenhuurwoningen gesproken. Het was namelijk de bedoeling om er tot 2025 jaarlijks 1670 woningen in het middensegment bij te krijgen. Hammelburg noemde het aantal van 78, dat vrijdag bekend werd, 'ver benedenmaats' en hij zei dat het nieuws bij zijn partij 'in sloeg als een bom'. Hij kreeg kritiek van verschillende oppositiepartijen. Duo-raadslid Rogier Havelaar (CDA) sprak van 'krokodillentranen'. 'De kwestie is al jaren actueel, waar was D66 toen we moties indienden, waar was D66 toen de beleggers Amsterdam de rug toekeerden?', vroeg Havelaar zich af.  Tom Leenders, duoraadslid van coalitiepartij PvdA, merkte later weer op dat hij een 'bepaalde mate van hijgerheid' in het debat zag. Ivens zei in reactie op de kritiek dat het realiseren van de 1670 jaarlijkse middenhuurwoningen een 'belangrijke ambitie' van het hele stadsbestuur is en dat hij heeft gesproken met de marktpartijen. 'Zij willen nog, de corporaties willen ook nog. Het is misschien een beetje raar om te zeggen, maar we moeten hen daar ook wel in vertrouwen. Het is nu aan mij, om hen aan die afspraak proberen te houden. Zodat die woningen daadwerkelijk gebouwd gaan worden.' Dat moet onder meer gebeuren via een 'doorbraakteam'. De wethouder benadrukte dat de afspraken over het middensegment in 2017 zijn gemaakt. 'Dat het met hobbels zou gaan wisten we. (...) Een heel nieuw segment creëren gaat met hobbels.' De zogenoemde 40-40-20-regel aanpassen vond hij geen goed plan.","1"
"445","https://www.at5.nl/artikelen/205708/wil-van-soest-pvdo-kandidaat-kamerlid-namens-partij-richard-de-mos","Fractievoorzitter van de Partij van de Ouderen (PvdO) Wil van Soest (84), sluit zich als kandidaat-Kamerlid aan bij Code Oranje. Dat is de politieke partij waarmee Richard de Mos gaat deelnemen aan de Tweede Kamerverkiezingen van volgend jaar. Van Soest, die naast raadslid ook Noord-Hollands Statenlid is namens 50Plus/PvdO, gaat in Amsterdam een partnerschap aan met Code Oranje. Wat dat inhoudt voor haar plek in de gemeenteraad is vooralsnog onduidelijk. Van Soest komt in drie Noord-Hollandse kieskringen op de zesde plaats van de kandidatenlijst te staan. Hoe dat in de rest van het land is, is nog niet bekend.  Ouderenbelang 'Zolang je actief blijft, blijf je ook fit', zegt een strijdbare Van Soest in een persbericht. 'Het is niks voor mij om achter de geraniums te gaan zitten.' Verder zegt Van Soest voor Code Oranje te hebben gekozen omdat ze teleurgesteld is in 50Plus. 'Ze hadden goud in handen, stonden op 10 zetels in de peilingen, maar kozen voor intern gekonkel', aldus Van Soest. 'Hierbij is het ouderenbelang voor geen milimeter gediend. Code Oranje zal zich wél inzetten voor het beschermen van kwetsbare ouderen.'De Mos en Van Soest zijn overigens geen onbekenden van elkaar. De Mos was eerder namelijk persvoorlichter bij de PvdO. In augustus 2015 hield hij daar na een half jaar al mee op. Volgens Het Parool was dit vanwege een financieel conflict. Van Soest zei destijds dat ze niet ontevreden was over het functioneren van De Mos. 'Maar Richard wilde in vaste dienst komen, maar dan kom ik nooit meer van hem af', aldus Van Soest toen. Eerder werd ook al duidelijk dat onder meer advocaten Peter Plasman en Sébas Diekstra zich verkiesbaar stellen namens Code Oranje. ","0"
"446","https://www.at5.nl/artikelen/206227/gemeente-heeft-nog-nergens-huur-kwijtgescholden-bijzonder-en-heel-jammer","Verschillende politieke partijen hebben zich vanmiddag kritisch uitgelaten over het verhuurbeleid bij gemeentelijk vastgoed. Ondernemers klaagden eerder tegenover AT5 dat de huur ondanks de coronacrisis door de gemeente niet wordt kwijtgescholden. Vanmiddag bleek dat de gemeente dat bij geen enkel bedrijf heeft gedaan. Wel zei wethouder Meliani bereid te zijn 'te kijken wat de mogelijkheden zijn.' Raadslid Kevin Kreuger, inmiddels lid van de Onafhankelijke Raadsfractie, stelde naar aanleiding van de klachten van ondernemers tijdens de gemeenteraadsvergadering vragen aan verantwoordelijk wethouder Touria Meliani (Vastgoed). Hij vond het 'bijzonder en ook heel jammer dat de gemeente zo weinig meegeeft richting haar huurders'. Commerciële verhuurdersVVD-raadslid Claire Martens wees erop dat de 'hier veelal verketterde' commerciële verhuurders wel regelmatig huur kwijtschelden vanwege de coronacrisis. Ook zei ze dat de gemeente nog 'marktconforme' huurprijzen rekent, terwijl de marktomstandigheden nu anders zijn. Zo waren er dit jaar al veel minder klanten en zijn niet-essentiële winkels sinds afgelopen dinsdag gedwongen dicht. De horeca is al een groot deel van het jaar dicht. Meliani zei dat 27 huurders de gemeente hebben gevraagd om de huur kwijt te schelden. 'Er is nog geen kwijtschelding gehonoreerd.' Een betaalregeling, waarbij ondernemers de huur op een later moment mogen betalen, is wel mogelijk. Het kwijtschelden van huur is niet uitgesloten, maar daar is pas sprake van als een huurder bijna failliet gaat. Wethouder Meliani wil dat de gemeente 'maatwerk levert'.  Betere verhuurder 'Bent u het met mij eens, dat juist in tijden van crisis, de gemeente misschien wel een betere verhuurder moet zijn dan commerciële partijen?', vroeg Erik Flentge van coalitiepartij SP de wethouder daarna. 'Ik zie uw pogingen, maar moeten wij in principe niet zeggen, de gemeente zou het beter moeten doen dan commerciële partijen?'","1"
"447","https://www.at5.nl/artikelen/206117/woonbootbewoners-keihard-getroffen-door-belastingmaatregel-gemeente","Zo'n tweeduizend Amsterdamse woonbootbewoners hebben dit jaar een belastingaanslag ontvangen die enorm gestegen is. Het gaat om de precariobelasting, het geld dat betaald moet worden voor de ruimte die de schepen innemen. Ze vinden de verhoging oneerlijk en buiten alle proporties, maar wethouder Everhardt zegt dat hij uitvoert wat de raad heeft besloten. 'Ik moest vijftienhonderd euro per jaar betalen, ik ga naar drieduizend.' Michel Groen, woonbootbewoner, kan de enorme verhoging van de precario maar moeilijk verteren. 'Voor mij betekent het dat ik niet meer kan sparen. Elke vijf jaar moet ik met het schip naar de helling om het te onderhouden. Als je dat niet doet dan ben je niet meer verzekerd. Omdat ik dat nu niet meer kan betalen, zal mijn schip niet meer kunnen varen. Ik kan het niet verzekeren. Ik zal dus Amsterdam moeten verlaten, of het schip langzaam laten zinken Zo'n tweeduizend Amsterdamse woonbootbewoners hebben dit jaar een belastingaanslag ontvangen die enorm gestegen is. Het gaat om de precariobelasting, het geld dat betaald moet worden voor de ruimte die de schepen innemen. Ze vinden de verhoging oneerlijk en buiten alle proporties, maar wethouder Everhardt zegt dat hij uitvoert wat de raad heeft besloten.'Ik moest vijftienhonderd euro per jaar betalen, ik ga naar drieduizend.' Michel Groen, woonbootbewoner, kan de enorme verhoging van de precario maar moeilijk verteren. 'Voor mij betekent het dat ik niet meer kan sparen. Elke vijf jaar moet ik met het schip naar de helling om het te onderhouden. Als je dat niet doet dan ben je niet meer verzekerd. Omdat ik dat nu niet meer kan betalen, zal mijn schip niet meer kunnen varen. Ik kan het niet verzekeren. Ik zal dus Amsterdam moeten verlaten, of het schip langzaam laten zinken.' Oppositiepartijen CDA en Partij van de Ouderen vinden dat de wethouder de raad misleidende informatie heeft gegeven","1"
"448","https://www.at5.nl/artikelen/206867/christenunie-over-nieuwe-prostitutieplannen-deze-stad-hoeft-geen-ruimte-te-bieden","Een groot erotisch centrum waar horeca, entertainment en prostitutie samenkomen als alternatief voor de Wallen: burgemeester Halsema stuurt aan op ingrijpende veranderingen van het sekswerk in de stad. De ChristenUnie is geen voorstander van een dergelijk centrum, en verwacht dat de problematiek die prostitutie met zich meebrengt slechts verplaatst zal worden. Halsema noemt het erotisch centrum de beste optie voor de toekomst van de Wallen. Het heeft volgens de burgemeester de meeste voordelen en minste nadelen en draagt bij aan het terugdringen van de extreme overlast waar de binnenstad van Amsterdam mee te kampen heeft. Halsema's redenering: voeg alles wat de Wallen nu te bieden heeft in één gebouw, dan zal de druk op het gebied afnemen. Uitsterfbeleid van raamprostitutieDe ChristenUnie heeft daar een ander idee bij. Zij pleiten voor een geheel uitsterfbeleid van raamprostitutie op de Wallen en andere plaatsen in de stad waar vergunde raamprostitutie plaatsvindt. Door het niet opnieuw afgeven van vergunningen zien zij op termijn een stad zonder (raam)prostitutie voor zich. Dat daarmee ook het vrijwillige prostitutie verdwijnt nemen zij voor lief. 'Als je daar ruimte voor geeft, gaat het gepaard met onvrijwillige prostitutie. Daarnaast hoeft prostitutie niet gebonden te zijn aan de gemeentegrens van Amsterdam', aldus Gerjan van den Heuvel, duoraadslid van de ChristenUnie. Illegale prostitutieDat het uitsterfbeleid van raamprostitutie kan resulteren in een toename van illegale prostitutie, is een bekend probleem, weet ook de ChristenUnie. 'Daar sluiten we onze ogen niet voor, maar feit is dat het nu ook al plaatsvindt.' Als het aan de ChristenUnie ligt komt er dan ook  extra toezicht op illegale prostitutie in woonbuurten en hotels. Ook zijn zorg, opvang, handhaving, veiligheid en bijvoorbeeld huisvesting allemaal domeinen die in samenhang gezien moeten worden, volgens het plan van de ChristenUnie.","1"
"449","https://www.at5.nl/artikelen/207389/verhit-debat-in-gemeenteraad-over-nieuw-evenementenbeleid","Verschillende politieke partijen botsen over hoe om te gaan met festivals en andere grote evenementen in de stad. Hoewel burgemeester Halsema onlangs nog had voorgesteld om in alle rust en zonder polarisatie toe te werken naar een definitief besluit was daar vanmiddag in de commissie Algemene Zaken weinig van te merken. En dat leidde tot verwondering bij de burgemeester: 'Aangezien we terugkijken op een jaar zonder evenementen en de jaren ervoor sprake was van een afname van grote evenementen. Ook dit jaar is het bepaald niet kansrijk dat grote evenementen doorgang kunnen vinden', aldus Halsema, die benadrukt dat de sector zich ook moet kunnen herstellen van de coronacrisis. De burgemeester wil daar de komende twee jaar voor gebruiken, zodat in 2023 een nieuw beleid kan worden vastgesteld. In de tussentijd moet uitgebreid gesproken worden met verschillende partijen uit de sector en met bewoners, die al jaren klagen over (geluids)overlast. Een aantal plekken levert veel discussie op, zoals het Westerpark, de Gaasperplas, Tuinen van West en het N1-terrein in Westpoort. Dat het dossier politiek gevoelig ligt, blijkt wel uit de interactie tussen sommige raadsleden vanmiddag. D66, GroenLinks en de VVD (pro-festivals) botsten met de SP, Partij voor de Dieren, en de ChristenUnie. Hoewel niet fysiek in één raadszaal aanwezig, werd over en weer gesneerd om de standpunten nog maar eens kenbaar te maken. Hoewel buurtbewoners van de locaties waarover gesteggeld wordt hun bezwaren kenbaar hadden gemaakt, wil het college onder aanvoering van Halsema toch toewerken naar het vaststellen van het definitieve beleid in 2023. De burgemeester deed wel een appèl op alle partijen in de raad. Het is volgens haar van groot belang dat gesprek in alle redelijkheid gevoerd wordt. 'Dat kost tijd.'","1"
"450","https://www.at5.nl/artikelen/207312/groenlinks-wil-de-a10-west-in-een-woonwijk-veranderen","Volgens GroenLinks moeten er radicale keuzes worden gemaakt om de woningnood op te lossen en de A10-West als woonwijk dient daarvoor als 'perfecte kandidaat'. De snelweg zou momenteel voornamelijk als doorgaande weg naar een andere bestemming worden gebruikt, en die functie kan 'prima worden overgenomen door de combinatie A5-A9', zo stelt de partij.  Volgens de Amsterdamse fractievoorzitter Zeeger Ernsting moet er meer binnen de stadsgrenzen worden gebouwd. 'Bovendien wordt door juist hier te bouwen een oneigenlijke scheidslijn opgeheven en wordt de stad hier eindelijk één geheel.' Meer groen en minder luchtvervuiling In het persbericht valt te lezen dat GroenLinks in plaats van de snelweg 'betaalbare woningen, maatschappelijke voorzieningen, nieuw groen en een bescheiden stadsstraat' wil. De politieke partij haalt daarnaast luchtvervuiling en geluidsoverlast aan als redenen om het asfalt weg te halen. Vandaag dient de partij een voorstel in om te onderzoeken wat de mogelijkheden zijn om de plek van de A10-West als toekomstige woonwijk te gebruiken.","0"
"451","https://www.at5.nl/artikelen/207814/denk-fractievoorzitter-mourad-taimounti-stapt-over-naar-concurrent-nida","De Amsterdamse fractievoorzitter van Denk, Mourad Taimounti, keert na zijn verlof terug als raadslid voor partij Nida. Volgens Taimounti is er een gebrek aan interne democratie bij Denk en is er verkeerd gehandeld rondom de affaire met Tunahan Kuzu en de daarop volgende partijruzie vorig jaar. In februari dit jaar liet Taimounti al weten zich (tijdelijk) terug te trekken uit de politiek om privéredenen. Hij liet destijds weten voor zijn familie te kiezen; een fulltime gezinsleven en politiek waren volgens hem niet te combineren. Wanneer hij terug komt van dit verlof zal hij dus namens Nida in de gemeenteraad plaats nemen. Taimounti stond, tot zijn vertrek, op de onverkiesbare plek 6 op de kandidatenlijst van Denk. Dat is volgens hem overigens geen reden om te vertrekken: ''Een onverkiesbare plek vond ik op zich ook goed. Er moesten ook vrouwen op de lijst, zeiden ze. Begrijp ik, maar zet ze dan wel op verkiesbare plekken. In de peilingen komen we niet boven de drie zetels uit, maar de eerste drie zijn mannen'', zegt hij in een interview met De Volkskrant.  Te weinig diversiteit Ook ''vrat'' het aan hem dat er in het bestuur van de partij te weinig diversiteit was. ''Nederland is niet alleen maar mensen van Turkse komaf. Je hebt de Marokkaanse gemeenschap, de Surinaamse, de Antilliaanse. En natuurlijk witte Nederlanders. Die moet je ook aanspreken'', vindt Taimounti.  Ook de partijruzie en affaire rondom Tunahan Kuzu hebben een grote rol gespeeld in het gesprek. Eind 2019 was ook Taimounti zelf onderwerp voor spanningen binnen de partij toen raadslid Kiliç in een brief vernietigend uithaalde naar Taimounti. Hij zou zich vrouwonvriendelijk, intimiderend en denigrerend naar haar hebben gedragen. Dat Denk meerdere keren in opspraak is geweest, deed hem overigens niet eerder vertrekken: ''Je hebt altijd de hoop dat je dingen intern kunt veranderen. Er is een nieuw bestuur, denk je, misschien maken ze er nu wat moois van. Maar het is teleurstelling op teleurstelling.''","1"
"452","https://www.at5.nl/artikelen/207733/groenlinks-leider-klaver-biomassa-achterhaald-idee-waar-kan-nieuwe-centrales-snel-uitfaseren","GroenLinks-fractievoorzitter Jesse Klaver wil stoppen met biomassa, maar dat is volgens hem niet altijd makkelijk. Dat zei hij vanavond in een gesprek met oud-GroenLinks-stadsdeelcommissielid Fenna Swart in de studio van het televisieprogramma Nieuwsuur. Swart stapte in 2019 uit de stadsdeelcommissie Oost na een conflict met haar partij over de bouw van de biomassacentrale in Diemen. Ze zei tegen Klaver dat de rest van de GroenLinks-fractie tegen haar zei dat ze op haar handen moest zitten en er niet over moest praten.  Zonder warmte ""Ik ben blij dat je vertelt waar het is begonnen"", zei Klaver. ""Het hele idee dat biomassa de oplossing is, dat is een achterhaald idee."" Wel zei hij dat stoppen niet in een keer gaat. ""Het gaat vaak over warmte. Anders komen in sommige steden huishoudens zonder warmte te zitten."" Of het ook om Amsterdam ging wilde hij niet zeggen. ""Ik bedoelde verschillende plekken. Dat betekent, een volgende regering moet de komende tijd echt kijken op welke plekken het echt nodig is en op welke plekken niet. (...) Als het wordt gebruikt voor warmteopwekking, dan kunnen we niet op alle plekken daar direct mee stoppen."" Doorgeslagen Volgens Swart, die nu actie voert tegen biomassa met het comite Schone Lucht, is de Amsterdamse GroenLinks-wethouder Marieke van Doorninck ""helemaal doorgeslagen"", want naast de nog te openen biomassacentrale in Diemen heeft het gemeentelijke Afval Energie Bedrijf (AEB) in West er al een gebouwd. Ze vroeg Klaver om alle GroenLinks-wethouders op te roepen te stoppen met biomassa. Klaver zei vervolgens dat zijn partij de huidige biomassacentrales ""zo snel mogelijk"" wil uitfaseren. Van Doorninck heeft ook van oppositiepartijen in de gemeenteraad kritiek gekregen op de biomassacentrale van het AEB. Ze gaf vorig jaar aan dat er ook wat haar betreft geen biomassacentrales meer bij moeten komen, maar zei ook dat de gemeente geen sluiting kan afdwingen en dat de contracten al getekend zijn.","1"
"453","https://www.at5.nl/artikelen/207715/halsema-teleurstellend-dat-demonstranten-ook-vandaag-de-regels-hebben-overtreden","Burgemeester Femke Halsema noemt het 'teleurstellend' dat de demonstranten op het Museumplein 'ook vandaag' de regels hebben overtreden. In aanloop naar dit weekend had zij samen met politie en justitie een gesprek met de organisator van het coronaprotest 'om de vicieuze cirkel van overtredingen en noodzakelijke ME-inzet te doorbreken'. Dat schrijft de gemeente vanavond in een persbericht. Op het Museumplein verzamelden zich vanmiddag zo'n zevenhonderd demonstranten. Een grote groep hield volgens de gemeente geen afstand en stond te dicht op elkaar te dansen en te springen. ""De daaropvolgende herhaaldelijke waarschuwingen van de politie zijn opnieuw genegeerd. Ook het bevel het Museumplein te verlaten is genegeerd"", aldus de gemeente. Daarop besloten de burgemeester, politie en justitie, net als eerdere weekenden, het plein te ontruimen. In totaal werden 28 aanhoudingen verricht. ""Teleurstellend"" Halsema hoopte met de organisator van de Museumpleindemonstratie  overeenstemming te krijgen over het waarborgen van de anderhalve meter. Ze benadrukt dat demonstreren een grondrecht is, maar dat men zich wel aan de aanwijzingen en gemaakte afspraken moet houden. ""Het is teleurstellend dat de demonstranten ook vandaag de regels hebben overtreden."" Het afgelopen weekend vonden er nog twee andere demonstraties plaats in de stad. Op zaterdag was er een protest tegen windmolens op het Museumplein en vandaag vond de demonstratie Women's March plaats in het Nelson Mandelapark. De gemaakte afspraken over de aantallen en de 1,5 meter werden daar goed nageleefd, aldus de gemeente.","1"
"454","https://www.rd.nl/artikel/919995-rutte-pas-over-links-als-het-niet-lukt-met-ja21-en-christenunie","VVD-leider Mark Rutte wil pas een mogelijke coalitie met een van de linkse partijen gaan verkennen als het niet mogelijk blijkt zaken te doen met JA21 en de ChristenUnie. Dat schrijft de demissionaire premier in een brief aan de twee verkenners, partijgenoot Annemarie Jorritsma en D66’er Kajsa Ollongren. Rutte zei maandag al dat hij serieus wil kijken naar een coalitie met CDA, D66 en JA21. Die partij onder leiding van Joost Eerdmans splitste zich vorig jaar af van Forum voor Democratie. „Deze partij komt niet alleen met drie zetels in de Tweede Kamer, maar heeft ook zeven zetels in de Eerste Kamer en kan daarmee bijdragen aan zicht op een meerderheid in de Staten-Generaal”, aldus Rutte. Als deze route niet mogelijk blijkt, wil Rutte eerst kijken of de samenwerking met de ChristenUnie kan worden voortgezet. Hij erkent wel dat dan eerst een oplossing moet worden gevonden voor sommige medisch-ethische kwesties waarover die partij hemelsbreed van mening verschilt met de liberale partijen.„Alleen als bovengenoemde opties niet mogelijk blijken”, is Ruttebereid met „SP, PvdA of GroenLinks” te gaan praten. Tijdens de campagne hintte de VVD-leider al eens op mogelijke samenwerking met de SP, terwijl hij juist liet blijken weinig te zien in de klimaatplannen van GroenLinks. Samenwerking met de PVV of Forum voor Democratie sluit Rutte nog altijd uit. D66-leider Sigrid Kaag noemde samenwerking met JA21 maandag „moeilijk voorstelbaar”. In haar brief aan de verkenners pleitte zij juist voor een zo progressief mogelijke coalitie. Ook noemde zij het van belang voor haar partij „dat medisch-ethische kwesties zorgvuldig kunnen worden besproken in het parlement, zonder dat op voorhand een uitkomst vastligt”.","1"
"455","https://www.rd.nl/artikel/919957-eerdmans-coalitie-ja21-vvd-cda-en-d66-ligt-meest-voor-de-hand","Partijleider Joost Eerdmans van JA21 vindt een coalitie met VVD, CDA, D66 en zijn eigen partij „het meest voor de hand liggend”. Hij heeft verkenners Kajsa Ollongren (D66) en Annemarie Jorritsma (VVD) dinsdag dan ook geadviseerd deze combinatie te onderzoeken. Voorwaarde is wel dat een aantal stokpaardjes van JA21 terugkomen in nieuw kabinetsbeleid. Het liefst wil Eerdmans een „volledig rechtse coalitie”, maar het is volgens hem evident dat dat niet haalbaar is. D66, de partij die tweede werd tijdens de Tweede Kamerverkiezingen, is namelijk juist uit op een zo progressief mogelijk kabinet. Maar omdat rechtse partijen volgens Eerdmans wel degelijk de verkiezingen hebben gewonnen, is het zaak te zoeken naar „de meest rechtse combinatie die wel realistisch en kansrijk is”. D66 en JA21 staan op een aantal punten, zoals klimaat en de Europese Unie, lijnrecht tegenover elkaar. Ook over migratie verschillen de partijen van mening, maar voor Eerdmans is een strenger immigratiebeleid wel een vereiste voor deelname aan een nieuwe coalitie. Als dat echt niet mogelijk blijkt „wordt het lastig” en gaat JA21 de oppositie in. „Daar kun je ook zaken doen.” Een minister Eerdmans komt er hoe dan ook niet. „Ik blijf sowieso in de Tweede Kamer.” Ook VVD-leider Mark Rutte wil „serieus kijken” naar een coalitie met JA21, zo zei hij maandag na zijn gesprek met de verkenners. Kaag noemde daarop zo’n samenwerking juist „moeilijk voorstelbaar”. Volgens Eerdmans heeft Rutte hem ook al gebeld. Dat was zondagavond, om te polsen of er bereidheid was bij de nieuwe partij om aan een coalitie deel te nemen. „En die is er, als er wezenlijke punten van de partij worden meegenomen”, aldus Eerdmans in een toelichting.","1"
"456","https://www.geenstijl.nl/5157153/wij-willen-rick/","Het was zo ongeveer dé kantlijnste politieke soap van 2020: Lucille Werner, de koningin van de blauwe ballen, op plek 10 van het CDA. Volgens de gezaghebbende waarheidsgazette Weekend kwam Lucille één keertje bij Hugo de Jonge kijken naar diens witte piano en dat was genoeg voor een stap naar de top van de lijst: ""De normale selectieprocedure heeft ze overgeslagen. Ze is enkel bij hem thuis geweest voor een 'sollicitatiegesprek'."" Nou, wat ons betreft kan Lucille Werner lekker naar de maan lopen, want wie is er weer het slachtoffer? Rick Brink. Een absolute winnaar die alles uit het leven probeert te halen, met inmiddels een mooie staat van dienst in de politiek, de enige minister van Gehandicaptenzaken voor wie wij naar het front zouden rennen én hij was ook nog eens 100.000 bier aan het klappen op de Zwarte Cross. Afgedankt en bij het vuil gezet, door het CDA. Zijn concurrent Lucille Werner is weliswaar een dier. Maar geen politiek dier. ""Ik heb veel politieke ervaring. Lucille is een presentatrice, maar geen politiek dier. Tenminste, dat heb ik nog niet gezien. Heeft ook geen politieke ervaring. Die kwam erbij. Laat ik het zo zeggen: ik was ernstig verbaasd"", baalt Rick. En zoals Hugo de Jonge keihard is genaaid door Wopke Hoekstra is Rick Brink keihard genaaid door Hugo de Jonge - zoals heel Nederland genaaid wordt door Hugo de Jonge maar dat is weer een ander verhaal. Leuke club wel, dat CDA.","1"
"457","https://www.geenstijl.nl/5156510/live-het-verhoor-van-de-enige-echte-eindverantwoordelijke-voor-de-toeslagenaffaire/","Je kunt wel doen alsof er in de toeslagenaffaire geen schurken zijn, maar er zijn juist heel veel schurken. En misschien is de grootste schurk van allemaal wel Mark Rutte. Mark Rutte was premier toen Sociale Zaken en Financiën elkaar de tent uitvochtenover het kapotmaken van talloze onschuldige ouders. Mark Rutte was premier toen tegen het einde van zijn tweede kabinet de lijkengeur in de Belastingdienstkast van staatssecretaris Eric Wiebes begon te meuren. Mark Rutte was premier toen hij Menno Snel  van D66 naar het rotste stoeltje op het pluche begeleidde. Maar vooral: Mark Rutte was de man die een potje liep te janken toen hij sprak met de slachtoffers van de toeslagenaffaire TERWIJL HIJ EEN AANTAL MAANDEN DAARVOOR ZELF DE OPLOSSING VOOR DIE OUDERS BLOKKEERDE. En als we één ding weten van eerdere affaires, dan is het wel dat premier Rutte altijd doet alsof hij op het moment suprême precies genoeg niet wist om de verantwoordelijkheid af te schuiven. Dus alstublieft geen gevis naar wie wist wat waar wanneer van, commissie. Maar gewoon één vraag. Beste meneer Rutte. Hoe. Durft. U. UPDATE: De Rutte-doctrine. Grappen maken over schijt aan openbaarheid, controleerbaarheid en de Grondwet. Hoe. Durft. U.  UPDATE: Nou. Rutte zegt nog een keer sorry. Daar moeten de ouders die nog steeds geen compensatie hebben gekregen het mee doen.","1"
"458","https://www.geenstijl.nl/5152814/kuzu-politieke-broedermoordaanslag-van-ozturk/","BÖEM. Hoorde u dat? Dat was het zorgvuldig in elkaar geknutselde geraamte van de politieke partij DENK, dat met donderend geraas in elkaar lazert dankzij veel te grote ego's, de baard van Öztürk en de sloopkogel van Ton F. van Sloopkogel. In een statement op Facebook (na de klik) maakt de 'wegens MeTöö' uit DENK gekieperde Tunahan Kuzu (nummer 8 in de GeenStijl-ranglijst der allerbeste Kamerleden) op zijn beurt korte metten met zijn politieke bloedbroeder Selcuk Öztürk, die hij een 'politieke broedermoordaanslag' in de schoenen schuift. Chantage, complottheorieën, broedermoord, leugens, matennaaierij, de hele mikmak. TL;DR mag u allemaal na de klik lezen, maar we verheugen ons nu al op 6 juni, als Kuzu aanwezig zal zijn bij de Algemene Ledenvergadering van DENK: ""Om mijn kant van het verhaal te vertellen en de leden ervan te overtuigen dat matennaaierij geen kernwaarde van DENK is."" Even de straat op om te tüteren. Het lijkt verdömme de LPF wel.","1"
"459","https://www.geenstijl.nl/5150236/het-eerste-serieuze-politieke-vraagstuk-voor-henk-otten-wat-doet-hij-met-ceta/","Forum voor Democratie is tegen CETA. Maar Henk Otten is geen onderdeel meer van FvD, en niet in alles automatisch een carbonkopie van Team Thierry. Hoe denkt Henk over CETA? Geen idee. Goed moment om het hem eens te vragen. Want de PvdAsscher heeft zich tégen verklaard, dus nu is er een virtuele meerderheid in de Senaat om het onzalige 'corporations are people, too'-achtige EU-verdrag weg te stemmen. Maar het woord van de PvdA is zo broos, dat kun je al breken door het met een plastic traptrekkertje te overrijden. Als Rutte een inlegvelletje in het verdrag legt om Asscher te paaien, kan hij politieke punten pakken en krijgen wij alsnog die plofkip van een verdrag geserveerd door een Canadese premier in driedelig oberkostuum & blackface. (Duiding.) Kortom, tijd om eens te informeren of we Henk de Tank op de handelsroute kunnen parkeren. Dus heeft de Anti-CETA-petitie-pagina een Otten Update gekregen: je kan nu zowel Groep Otten als de Onafhankelijke Senaatsfractie vragen wat hun positie is op CETA. Informeer vooral ff bij ze.","1"
"460","https://www.geenstijl.nl/5149744/minister-cora-van-nieuwenhuizen-vvd-hield-megafaal-stint-geheim-voor-tweede-kamer/","Het ministerie van Infrastructuur en Waterstaat heeft lopen blunderen bij het toelaten van de stint op de weg. En toen na het ongeluk in Oss heel Holland in paniek raakte, heeft minister Cora van Nieuwenhuizen aan de Tweede Kamer verzwegen dat de keuring van de stint in 2011 niet deugde. Het is eigenlijk een wonder dat minister Cora van Nieuwenhuizen nog minister is, want in november 2018 wisten we ook al dat de grootste stintsjoemelaar onze overheid zelf is. Maar ja, een vvd-minister onder Mark Rutte hoeft pas af te treden als echt voor iedereen glas- en glashelder is dat hij of zij de kluit heeft lopen belazeren. Welnu, Cora. Je tijd zit erop. Succes met solliciteren. UPDATE: Volgens een woordvoerder ging het niet aan de Kamer gestuurde stuk om 'een bijlage van een bijlage'. JA DUS???","1"
"461","https://www.geenstijl.nl/5149160/het-had-zo-mooi-kunnen-zijn/","De admiraals van de Renaissancevloot zitten in een politieke Catch-22 gevangen. De schuit van de een maakt water, die van de ander nog bepaald geen vaart. En weer vuurt tankbataljon Otten een salvo af op de gehavende eenmaster van Thierry Baudet. En dat gaat wederom met de verfijnde klasse van een kanonskogel. Bij EenVandaag beschuldigt Otten zijn voormalige vriend openlijk van racisme: ""Het boreale kwam niet uit de lucht vallen, dat komt rechtstreeks uit de jaren 30. En Baudet las ook allemaal dat soort boeken, over de ideologiën van Hitler. Baudet zat vaak tegen het racistische aan."" Nou is het lezen over Hitler nog iets anders dan associëren metHitler, maar op de Bontiusplaats en aan het Rokin is iedereen onmiddellijk op appèl geroepen. Die waren immers na één dom dinertje met Jared Taylor allang overtuigd van Baudets bruine bijbedoelingen. Otten lost hier slechts het eerste schot, de echte barrage staat morgen in de krant. Hoe heeft het na jarenlange zegetocht toch allemaal zo kunnen lopen met FvD? Nou, dat zullen we hieronder eens even in HISTORISCHE context plaatsen, want het is onderhand echt de vraag of Forum dit PR-fiasco gaat overleven. Lijst Mooie Lul '19 Henk Otten was het cement onder de organisatie van de partij. Hij smeedde uit enthousiaste vrijwilligers, bestuursveteranen en experts uit politiek, media en wetenschap een solide stormram die voor de poorten van het partijkartel de kinetische energie van dertigduizend+ leden stond op te bouwen. Maar de troefkaart van organisatorische ausdauer Otten was Thierry Baudet, die politieke standpunten op pianomuziek zette en tot naar lavendel riekend proza wist te verfijnen - een gave die zijn aanbidders in idolate vervoering brengt, en zijn haters tot wilde agressie drijft. Twee kwaliteiten die tot twee Kamerzetels, twaalf senaatszetels en ruim twee jaar non-stop aandacht voor FvD hebben geleid.","1"
"462","https://www.geenstijl.nl/5147978/anti-racisme-afdeling-raad-van-europa-wil-nederlandse-politiek-en-media-muilkorven/","Nu dit weer. Een stel ongekozen en ongecontroleerde ambtenaren in Straatsburg heeft een rapport geschreven over racisme en discriminatie in Nederland en wat blijkt? Nederland is rassies en dat is allemaal de schuld van Thierry, Geertje Wilders en de media (en een beetje van Stef Blok). De European Commission against Racism and Intolerance (ECRI) van de Raad van Europa haalt als ij-zer-sterk voorbeeld van het walgelijke xenofobe en islamofobe klimaat in Nederland de Mohammed Cartoon Wedstrijd van Geert Wilders aan. Ergens in een voetnoot is te lezen dat die is afgeblazen vanwege doodsbedreigingen. Nergens in een voetnoot is te lezen van wie die doodsbedreigingen afkomstig waren. Uiteraard is het boerkaverbod ook ontzettend stigmatiserend voor zielige moslims die alleen maar het gezicht van hun vrouw willen bedekken. Hele rapport DAARRR. Als oplossing stelt de ECRI voor dat de Tweede Kamer en de regering zorgen voor ""codes of conduct that prohibit hate speech and provide for suspension and other sanctions for breach of their provisions"". Voor de media moet een actieplan komen ""to tackle routines and reflexes that have stigmatising effects on groups such as Muslims, Black people and Roma and to ensure balanced reporting on issues relating to such groups"". Een frontale aanval op de vrijheid van meningsuiting in het algemeen en op de vrije pers en het vrije politieke debat in het bijzonder dus. Gelukkig is de reactie van de Nederlandse regering (highlights na de breek) ook gepubliceerd. Die zegt: krijg maar lekker de tyfus met je enge vrijheidsbeperking, Raad van Europa. Minder gelukkig: de regering kondigt aan dat er vanaf september 2020 strengere regels tegen haatzaaivideos komen. Kunnen we binnenkort al die leuke islamfilmpjes niet meer kijken! ","1"
"463","https://www.geenstijl.nl/5147180/en-dit-is-dus-de-fine-fleur-van-de-europese-politieke-leiding-he/","Blakend van narcistisch zelfvertrouwen is Frans Timmermans de brullende gasbrander onder zijn eigen euroblauwe heteluchtballon. De ene gratuite oneliner na het andere pijnlijke reepje proza tekent de electorale toernee van de vleesgeworden politieke penispomp, die vol ijdelze zelfzucht in het balgje blijft knijpen tot hij zichzelf kan pijpen - en dat ziet er net zo pijnlijk uit als het klinkt. Vandaag is Zijne Adelijke Autofellatio publieklijk te aanschouwen bij het altijd gewillig bukkende Buitenhof. Dus zuurstofkapjes op, we gaan gierend van het lachen aanhoren hoe Timmerfrans zichzelf en zijn persoonlijke Europese idealen gaat omzetten in meer, meer, meer stemmers op eurosceptische partijen. It's time!","1"
"464","https://www.geenstijl.nl/5145212/d66-drukt-genderdiversiteit-door-strot-mbo-ers/","Dat oeverloze gepamper van mbo'ers door D66. Dat politiek correcte geleuter over de rug van mensen die wat kunnen met hun handen. Alsof alle mbo'ers kleine kleuters zijn. Nu moeten mbo'ers weer les krijgen over etnische, religieuze, seksuele en genderdiversiteit. Dat moet van minister van Pamperen & Thee Drinken, Ingrid van Engelshoven van D66. Ja belangrijk hoor, genderdiversiteit, maar wie van het mbo heeft er in godesnaam om gevraagd? Is het een uitdrukkelijke wens van mbo'ers, of is het gewoon een dingetje van D66 om trots mee te kunnen pronken? Mbo'ers moeten trouwens vaker naar musea - ook dat moet van D66. Mbo'ers heten nu geen mbo'ers meer maar studenten. Heeft D66 geregeld. Misschien krijgen mbo'ers straks wel een hippe titel achter hun naam. Dat is niet afkomstig van D66, nou moe, maar wel van GroenLinks. Mbo'ers mogen niet meer 'laagopgeleid' genoemd worden. Daar heeft D66 iets over gezegd. Mbo'ers hoeven heus niet allemaal naar het hbo. Hoeft niet van D66. Zieke en zwangere mbo'ers krijgen tien miljoen. Van D66. Studentenverenigingen moeten ook mbo'ers aannemen. Het moet van D66. Echt D66. Dat voortdurende gesleur en getrek aan mbo'ers, die dwangmatige neiging om mbo'ers een bepaalde richting op te drukken, in combinatie met het ophemelen, pamperen en belangrijk maken met verplichte lessen, zouteloze titels en entreekaartjes voor knorrenclubjes. Wat en vooral waarom is dat toch? Iedereen weet dat mbo'ers hartstikke belangrijk zijn, handige handen zijn hoe dan ook nodig dus doe toch gewoon een keertje normaal.","1"
"465","https://www.geenstijl.nl/5144708/coalitiestress-rutte-smijt-stapel-stenen-naar-buma/","Saillant lekje naar Jan 'Martelhoax' Hoedeman in het Algemeen Dagbladhedenochtend. Mark Rutte is kennelijk nogal over de pis wegens uitspraken van Sybrand Buma op het CDA-congres afgelopen vrijdag. Buma viel daar vvd-minister Bruins aan omdat die gezegd had dat failliete ziekenhuizen 'maar een stapel stenen' zijn. Walgelijk & verschrikkelijk natuurlijk, en als zieke patiënten wier operaties worden uitgesteld ergens iets aan hebben dan zijn het wel politici die zich druk maken over de toon van hun collegae. En daarover ""was Rutte ‘boos’ en ‘ontstemd’, melden meerdere bronnen"" dan weer aan het AD. De MinPres is zeker vergeten dat Buma zichzelf ten behoeve van de inmiddels afgeschoten afschaffing van de dividendbelasting totaal voor aapzette in de Tweede Kamer. Vier partijen, 76 zetels, dat zijn stapels stenen waar wel eens een scheurtje in kan komen.","1"
"466","https://www.geenstijl.nl/5141688/d66-nederlanders-moeten-zich-beter-aanpassen-aan-slecht-integrerende-immigranten/","De Van Mierlo-stichting van D’66 heeft een “wetenschappelijk rapport” (lees: partijpolitieke PR-bullshit met dure woorden) geschreven waarin ze in 100 pagina's uitleggen dat Nederlanders minder streng moeten zijn voor asielzoekers. 100 pagina's? Lol. Geef ons een paar woorden om die debiele suggestie kapot te maken. De “denktank” schrijft dat ""integratie niet alleen de individuele nieuwkomer betreft, maar iedereen die hier woont” en dat ""Nieuwkomers ook wat mogen verwachten van autochtonen."" Wat een waanzin weer. We hebben in dit land al een miljoenmiljard wetten en regels tegen discriminatie en racisme. We barsten van de humanistische en sociaaldemocratische voorrangsregels op huurhuizen en werkverschaffing voor vluchtelingen en asielzoekers. We koesteren een politieke én maatschappelijke moraal die open staat voor opvang en assimilatie van andersdenkenden uit uitheemse gebieden (want anders hadden we een miljoen moslims geleden al gezegd dat het wel mooi geweest is met die migratie van de middeleeuwen naar onze protestantse polders). Maar omdat de migratie een puinhoop is, de hele achterlijke wereld op brakke bootjes springt om deze kant op te dobberen en de lokale integratie al decennialang een wassen neus is omdat de islam en andere gecultiveerde onderontwikkeling nou eenmaal slecht integreert in Verlichte samenlevingen, moeten we nu van D’66 ook nog onze eigen culture identiteit nog verder inleveren? En voor wat? De anti-humanistische en demofobe religieuze dogma’s van mensen en moslims uit het Midden-Oosten? Nog meer bukken voor ondankbare passanten die godverdomme niet eens hun eigen plee willen schrobben? Als je het over nationale Nederlandse cultuur en identiteit wilt hebben en daar voor op de bres wil springen, ben je al snel een naar eng nationalisme neigende witte supremacist, maar dat is tegelijkertijd wél die cultuur en identiteit die het überhaupt mogelijk maakt dat we al een halve eeuw humanistisch beleid voeren waarin iedereen welkom is maar nooit iemand écht gedwongen wordt om te integeren. En als het mis gaat, moeten wij nog meer inleveren op hun cultuur? Geen fukking weg dat we onze vrije maatschappij verder moeten laten afkalven of eroderen om plaats te maken voor dogma's en denkbeelden die daar juist volledig haaks op staan en een totalitaire of religieuze richting willen inslaan als je ze daartoe kans geeft.","1"
"467","https://www.geenstijl.nl/5140812/knappe-prestatie/","De vvd is zo corrupt dat ze zelfs de jury van de Vrij Nederland Integriteitsbokaal hebben omgekocht om zes keer achter elkaar te kunnen winnen. De Michael Schumacher van het sjoemelen, de Mohammed Ali van het machtsmisbruik, de Phil Taylor van de foute figuren, het Real Madrid van de relletjes, de Ferrari onder de fraudeurs, de Sven Kramer van de schijn tegen, de Babe Ruth van de belangenverstrengeling, de Raymond Ceulemans van de corruptie, de Wayne Gretzky van het witwassen, de Indiana Jones van de integriteitsschending: niemand is zo ongenaakbaar corrupt als de liberale partij. Het is verder natuurlijk allemaal toeval dat Frans Weekers loog over de Bulgarenfraude, Ivo Opstelten loog over Fred Teeven, Ard van der Steur loog over werkelijk zo'n beetje alles, Halbe Zijlstra loog over de Groot-Russische datsja en alleen Mark Rutte nog nooit gelogen heeft. Wij zijn echt kapot benieuwd welke partij volgend jaar de Corruptie Cup wint. Dat wordt een zevenklapper. ","1"
"468","https://www.geenstijl.nl/5140608/tu-quoque/","Het is natuurlijk verleidelijk als een politieke partij met een totaal ander kiezersprofiel zich door een interne crisis struikelt met een strapatser op #2 in 020 en de partijleider meer tijd uittrekt voor een racistendiner dan voor een doordeweeks debat. Maar deze tweets van Pechtold hebben niets met onweerstaanbare verleiding of wat dan ook te maken. Het is een electoraal D66-trucje dat net zo oud is als de weg naar Venlo en het stinkt. D66 gaat vol op de FvD-bashtour om stemmen binnen te halen bij Fatsoenlijk Nederland, want bah bah bah Baudet. Na een aanloop waarin de mindere goden als Jan Paternotte het vuile voorwerk mochten doen zet D66 de kanonnen in. Eerst de speech van Ollongren en nu wat plaagstootjes van De Grote Alexander zelf.  Iets met 'partijdemocratie'. Vinden wij een beetje gek voor een partij die haar eigen kroonjuwelen aan de hoogste bieder heeft gedoneerd. Voer nou gewoon zelf eens campagne. Over belangrijke onderwerpen waar jullie revolutionaire ideeën over hebben. Zoals    of de winkels op zondag open zijn.","1"
"469","https://www.geenstijl.nl/5139778/kleine-dictator-rutte-blokkeert-staatsrechtelijke-hoorzitting-over-afschaffing-van-het-referendum/","Er komt GEEN hoorzitting over de afschaffing van het referendum. Rutte wil het er, net als D66, niet over hebben. De regering is tegen de kiezer, en de regering is de baas, dus de burger moet z'n bek houden. Zo simpel is parlementaire politiek in 2017. SP Kamerlid Ronald van Raak had om een hoorzitting gevraagd, omdat het niet meer dan logisch is om goed, inhoudelijk en onafhankelijk te kijken naar een ingrijpende maatregel die democratische rechten en gegunde inspraak bruusk bij de bevolking wegneemt. Van Raak is de laatste Kamermohikaan die de kroonjuwelen van D66 droog probeert te houden boven de drekpoel van arrogante demofobie waar de partij van Van Mierlo zo door bevangen is geraakt, nu de partij van Pechtold niet alleen een stukje van de machtscake mag hebben, maar hem ook tot de laatste kruimel wil opeten. Er mag dus geen cake naar de kiezer, en er komt dus al helemaal geen hoorzitting met staatsrechtgeleerden over het afschaffen van het  referendum, laat staan over de vraag of de intrekkingswet referendabel kan zijn. Want dat wil die Zweedse feeks niet, hoewel D66-senator Thom de Graaf in de Eerste Kamer nog wél vraagtekens durft te zetten bij de razendsnel oprukkende demofobie bij D66. Maar dat zal wel voor de bühne zijn, want waarom zou je de machtspositie van je eigen partij in gevaar brengen, enkel om de kiezer een plezier te doen? Neen, het zijn de donkerste decembermaanden die onze democratie in jaren heeft gezien, waarin gegeven rechten worden weggejorist omdat het die kleine dictators in Den Haag niet lekker uitkomt wat u met die rechten doet. Bijvoorbeeld tegen de verkeerde vriendenstemmen, omdat de kiezer heel goed snapt waarom we niet met zo'n corrupt karpatenland in zee moeten willen. De kiezer heeft altijd gelijk. En daarom moet de kiezer zo veel mogelijk bij de stembus worden weggehouden...","1"
"470","https://www.geenstijl.nl/5142356/leefbaar-rotterdam-haat-christenunie-sgp-zo-groot-dat-fractie-010-op-zondag-onderhandelde/","Wij ook niet want zodra ze het pluche ruiken flikkeren ook de brave huisvaders van de ChristenUnie en de SGP hun heilige zondagsrust bij het oud vuil. Nu vinden wij als rechtgeaard atheïstisch blog die hele zondagsrust volkomen onzin, maar als we er de Alles Behalve Joost Eerdmans Coalitie mee om de oren kunnen slaan zullen we dat niet laten. Wat is het geval? De landelijke besturen van de ChristenUnie en SGP zijn boos op de lokale fractie in Rotterdam omdat die op zondag heeft onderhandeld met vvd, CDA, D66, PvdA en GroenLinks (ja dat zijn veel partijen ja) en op zondag moet je naar de kerk gaan, pepermuntjes kauwen en geblokkeerd worden op RD.nl. ""Iedereen begrijpt dat bij een ramp of calamiteit politie en hulpdiensten paraat moeten zijn, maar dat zijn noodsituaties. Coalitiebesprekingen zijn dat niet."" Vanaf deze week toegevoegd aan het lijstje noodsituaties: de duivel Leefbaar Rotterdam uitdrijven met Beëlzebub Het Partijkartel.","1"
"471","https://www.geenstijl.nl/5138441/kook-en-rook-rubriek/","Kijk, het kan natuurlijk zijn dat we op slinkse wijze voor het karretje van een commercieel agrarisch product worden gespannen. Maar we denken van niet, want op bovenstaande video is een simpel maar duidelijk doeltreffend systeem te zien waarmee varkens bij een stalbrand aan een marteldood kunnen ontsnappen (en de veehouder zijn handelswaar niet in rook ziet opgaan). Bovendien proberen de ontwikkelaars van het systeem - Peter Berlang en Sjaam Hira - al jarenlang om politiek Den Haag te overtuigen van het nut ervan. Ze mailden ons in reactie op de recente Bassiehof over stalbranden, waarin hun product aan de orde kwam. De uitvinders hebben het systeem ontwikkeld in samenwerking met Universiteit Wageningen (WUR). ""Het Stable Safe systeem is ruim een jaar uitgebreid getest door de WUR bij het Varkens Innovatie Center (VIC) te Sterksel (Proof of Principle). De Tweede Kamer en de ter zake doende instanties zoals de brandweer, zijn volledig op de hoogte van ons systeem als de oplossing voor het probleem bij een stalbrand nadat wij het Stable Safe systeem eind 2015 uitvoerig hebben mogen presenteren op het Binnenhof. Het ""Proof of Principle""- rapport van de WUR is destijds overhandigd aan de Tweede Kamer en intern afgeleverd aan het Ministerie van EZ."" Den Haag weet dus overal van, maar desondanks doet de politiek weinig moeite om gebruik van het systeem te bevorderen. Dat komt mede door blokkade van Grausmoties, door partijen die veel boeren in hun achterban hebben. Kennelijk is het risico op stalbranden te verkiezen boven het dierenwelzijn van de spareribs en speklapjes. PVV dierenridder Dion Graus is al sinds 2010 bezig met een stalbrandpreventieplan. Daarbij probeert hij het Stable Safe-systeem ook onder de aandacht te krijgen. Een motie die hij in december 2015 indiende, werd weggestemd:","0"
"472","https://www.geenstijl.nl/5100202/hoogopgeleiden_massaal_naar_pv/","Er is haast een causaal verband waarneembaar tussen de opeenstapeling van leugens van de vvd en de omerta van PVV-volk. Hoe meer loze beloftes de vvd de wereld in slingert, hoe meer mensen ervoor uit durven te komen dat ze blind varen op de retoriek van Grote Greet. Wie met zijn hoogopgeleide bakkes bij de koffieautomaat een PVV-standpuntje durfde te verkondigen kwam terecht in een cordon sanitaire - een stempel want domme sukkel, en masse nagewezen worden door iedereen die wél deugt en op de verjaardag van je nichtje niet meer mogen praten met de GroenLinks-stemmende Klaverjügend. Welnu, de politieke elite heeft het de laatste jaren zó hard verkloot, dat zélfs de hoogopgeleiden uit hun schulp durven te kruipen. Zei men uit angst voor hoon en spot vroeger nog ik stem rechtervleugel vvd, om in het stemhokje alsnog stiekem trouw te zweren aan de blonde onderkoning uit Venlo, momenteel zijn de kaarten toch wat anders geschud. Omdat de politieke elite bezig is met een ongekende totaaldiskwalificatie van zichzelf komt de PVV bij dit onderzoek dus als grootste partij uit de bus bij de middelbaar- en hoogopgeleide werkbijen. Maar die PVVer, dat is toch een voortuinzittende Schultenbräudrinkende shagrokende Cantarijder uit Amsterdam-Noord? Neen. vvd-weglopers, PvdA-weglopers, D666-weglopers. Normále mensen, echt waar. Ze vallen niet eens voor de oneliners of het partijprogramma van Greet, ze kotsen op het stelletje beroepscharlatans met namen als Mark en Lodewijk, die door jarenlange volksvervreemding de grip op de realiteit he-le-maal kwijt zijn. Waar de populariteit van de PVV vooral in verband wordt gebracht met de vluchtelingenstroom en moslimextremisme laten deze resultaten een andere oorzaak zien die mogelijk voortkomt uit de afkeer van de huidige politieke elite,aldus vakbondsvoorzitter Reinier Castelein. Zei iemand throwback? Ja mensen, de PVV is here to stay.","1"
"473","https://www.geenstijl.nl/4296041/verrassend_pvv_bedrijft_politi/","Als het pluche lonkt, blijken de anti-islamitische principes van de PVV te smelten als sneeuw voor de zon. Trouw heeft ontdekt dat in maar liefst vijf provincies de PVV het hoofddoekverbod uit het partijprogramma heeft geviltstift. Wilders geeft aan dat het islamstandpunt van de PVV ongewijzigd blijft en dat, in tegenstelling tot wat ""links-liberalen"" willen doen geloven, er geen sprake is van Wilderiaanse dictatuur bij de partij. Lokalio's mogen hun partijprogramma gewoon aanpassen, als de PVV daardoor makkelijker geaccepteerd wordt door het establishment. Er is een groep mensen die in een welhaast religieuze aanbidding knielt voor de PVV als enige Hoop voor Nederland. Een islam- en/of buitenlandersvrij Nederland, wel te verstaan. Mensen die daadwerkelijk overtuigd zijn dat wanneer Wilders ""aan de macht komt"", alles goed en blank zal komen. Haha. Nooit! Nederland is nog altijd een polderdemocratie. Wie wil besturen, zal compromissen moeten sluiten. Zelfs de PVV. Een desillusie wellicht voor de PVV-fanatici en een geruststelling voor PVV-ofoben. Als Geert Wilders na eventuele landelijke verkiezingen wil regeren, zal hij zijn partijprogramma op diverse punten moeten matigen. Zoals de provinciale afdelingen nu doen met het anti-hoofddoekstandpunt. En anders zal hij nooit regeren. Zie hier de realiteit van de Nederlandse politiek. Iets waar ook de PVV niet aan kan ontsnappen. Weet u wat wel vrij gemakkelijk kan ontsnappen aan de noodzaak tot compromissen sluiten? Religie, zoals de islam. Want in tegenstelling tot politieke partijen kunnen religies eisen dat we hun standpunten respecteren en heiligen, hoe waanzinnig debiel ze soms ook zijn. En dat is verdomde jammer. Update: politiek opportunisme is de PVV klaarblijkelijk niet vreemd. PVV Brabant wil wel hoofddoekverbod, maar sloopt het gemakshalve uit partijprogramma.","1"
"474","https://www.geenstijl.nl/3897061/bah_wilders_gaat_over_lijken_v/","Het feit dat het recht op zelfverdediging is -en terecht- wil niet nog niet zeggen dat het een reden is voor een feestje. Er zijn gewoon twee gasten dood. Die hebben ook gewoon familie, onschuldige familie. En er is een juweliersgezin met een traumatische gebeurtenis achter de kiezen. Maar nee, Geert Wilders interesseert het allemaal geen zak. Hop. Lekker politiek voeren over lijken. Even een publicitair puntje maken met als inzet twee doodgeschoten gasten en een geshockeerd juweliersgezin. Gatverdamme, Geert. Dit is in principe nog wel een gradatie lager dan je partijslaafjes 'minder, minder, minder' te laten roepen. En twee dagen geleden nog brullen dat het schandalig is dat Mark Rutte politiek bedrijft over de rug van kinderen. Jezus, Wilders. Hypocriet much? Politiek bedrijven over de rug van dode jongens, dat is een applaus waard zeker? Bovendien is het te doorzichtig dat Geert ""maar ik ben toch geen racist"" Wilders pas de publiciteit over deze kwestie opzoekt nadat naar voren is gekomen dat het om Marokkanen ging. Want als het Polen, Tatta's, Belgen of Zimbabwanen waren geweest, had Wilders het drama namelijk helemaal niet interessant gevonden. Dit is politiek op zijn aller-, aller-, allerlaagst en aller-, aller-, allersmerigst. Ga je schamen, Geert.","1"
"475","https://www.geenstijl.nl/2827891/pvv_compleet_mislukte_politiek/","2011 was het jaar van de glorieuze opkomst der PVV. Maar daar bleef het ook bij. Het politieke experiment dat PVV heet, is voorbij. Het politieke supertalent dat nooit verder kwam dan dat: hoge verwachtingen. Het grote strijdpunt van weleer, de islamisering van Nederland, daar hoor je Wilders nauwelijks nog over. Op een slachtofferboekje na, wat Geert vernoemd heeft naar een Steven Seagal film. Nee, Wilders is te druk bezig om het gedoogkeffertje uit te hangen als Rutte impopulaire maatregelen voorstelt. Puur stemmingmakerij voor de stemmenmakerij, niks principes. Stoer brullen op Twitter over vallende kabinetten, maar puntje bij paaltje braaf de hielen likken in de achterkamertjes van Den Haag. Met dertig zetels in de oppositie gaan zitten, zeker. Nee, dat kabinet valt niet. De PVV maakt simpelweg haar eigen naam en faam niet waar. Kijk maar. Partij: de PVV was vanaf het begin af aan al geen partij. Een eenmansfractie met een hekgolf vol machtsbeluste gompen, dat is de PVV. Waarbij iedereen klemvast zit in het keurslijf van Grote Geert, zonder inspraak. Vraag maar aan Hero Democratieman. Als je braaf bent doet Geert je boodschappen en als je anders denkt rot je maar op. Voor: Voor? Waar voor? Waar is de PVV dan voor? De PVV is vooral tegen. Tegen alles. Tegen islamo's. Tegen ontwikkelingshulp. Tegen milieu. Tegen pogingen tot vrijheid in Arabië. Tegen kinderen. Tegen niet-Nederlandse muziek op de radio. O ja, en tegen Vrijheid: vrijheid voor respectloos racistisch schoftengedrag jegens andermans doden, wellicht. Maar daar houdt het op. De enige keer dat de PVV echt kon opkomen voor onze vrijheid, stemden ze voor een totalitair regime op internet. Kortom, de PVV is de naam PVV niet waard. Die superpeilingen van nu zijn een fictieve bubbel die bij de volgende verkiezingen wel eens keihard kan barsten. Nieuwe strategie implementeren en al die knuppels uit je partij zetten, Geert. Inclusief die provinciale koekenbakkers. Of doodbloeden. Meer keus is er niet.","1"
"476","https://www.geenstijl.nl/2603451/vriendjespolitiek_in_schiedam_1/","Het nepotisme van de VVD in Schiedam begint groteske vormen aan te nemen. De families Verver (ex-burgemeester) en Leemhuis gooien zoveel baantjes over en weer, dat het wel een tenniswedstrijd lijkt. In Deel I van dit saga toonden we aan dat burgemeester Verver wel heel gul was met het gunnen van opdrachten aan het taxibedrijf van haar zoon. Ze besloot na een bezoek van Jelte de eer maar aan zichzelf te houden. Verstandig. In Deel II onthulden we dat de plaatsvervangend burgemeester Joan Leemhuis-Stout haar nieuwe functie te danken heeft aan homeboy Jan Franssen (VVD), die ze al jarenlang kent uit het nevenactiviteitencircuit. Verrassend, maar dan totaal niet. We zijn er echter nog niet. Joan Leemhuis-Stout heeft namelijk ook een zoon, Jan Willem Leemhuis. Hij is ambtenaar op het gemeentehuis van Schiedam. Hij heeft die baan te danken aan Wilma Verver, die hem buiten de gewone sollicitatieprocedure om van de werkloosheid gered heeft. Vriendendienst van het betere soort. Loopt nu onderzoek naar, aldus het AD. Die meer nieuws hebben: als wisselgeld voor de mooie functie was JW degene die elke keer de opdrachten ondertekende voor het inhuren van Chauffeurstelefoon. Precies, het taxibedrijf van de zoon van Wilma Verver. Voor wat hoort wat. En zo is het cirkeltje weer rond in Napels aan de Maas. Dit soort praktijken leveren je in menig bananenrepubliek een staande ovatie op. Wat betreft de Ververs en de Leemhuisjes zit er simpelweg geen 'nee' in nepotisme. Hey, elitaire snobpolitici, blijf eens met je graaipoten van onze steden af!","1"
"477","https://www.geenstijl.nl/1813281/algemene_politieke_lulkoek_wil/","Gaap. Snurk. Bent u nog wakker? In de Tweede Kamer gaan de Algemene Politieke Beschouwingen nog de hele avond door. Het originele topic van vanochtend staat met +1300 comments inmiddels te roken. Daarom gaan we hier even verder. Wat heeft u gemist? Feitelijk niets. Wie de hele dag al meekijkt heeft een persiflage op een moderne dorpspomp gezien. Schieten voor de buhne. Onelinertje hier. Kwinkslag daar. Vooral geen visie en verder navelstaren. Kant liep binnen een minuut rood aan. Rutte doet als vanouds lekker gek studentikoos. Verdonk krijgt geen zin foutloos uit d'r strot. Van Geel is als vertrouwd de glibberige slippendrager van het kabinet. Tegenvaller is dat Femke Halsema nog niet een keer een jurkje heeft afgeworpen. We blijven hopen. Oh ja, op een bepaald moment moest iedereen keihard lachen om een grapje van konijnenmeisje Thieme. Nou ja, oordeelt u zelf maar. Het kabinet komt pas vanavond aan het woord. Momenteel is de slaapverwekkende druipkaars Mariette Hamer van de PvdA nog steeds aan het murmelen. Hoogste tijd dus voor wat olie op het vuur. Geert Wilders, kom maar naar beneden en sla je slag. Aanvegen dat slaapverwekkende zootje. Meteen een rechtse directe op de kin van Pechtold. Een verbale schop in het kruis van Jan Peter Balkenende. Riep daar iemand vervroegde verkiezingen? UPDATE: Cabaret Wilders is lekker op stoom. Beelden hierrr..","1"
"478","https://www.dagelijksestandaard.nl/2021/02/thierry-baudet-verbolgen-op-levensgevaarlijke-briefstemkoningin-ollongren-wij-willen-normale-verkiezingen/","D66-minister Kajsa Ollongren heeft vandaag laten weten dat als mensen die volgende maand per post hun stem uitbrengen, maar vergeten een handtekening te zetten, hun stem niet ongeldig zal zijn. Forum voor Democratie-leider Thierry Baudet vindt dat volstrekt belachelijk. En nog uiterst problematisch in een democratie ook. Zoals wij eerder vandaag berichtten vindt de volkomen wereldvreemde Kajsa Ollongren (D66) het experiment met poststemmen onder 70-jarigen hartstikke geslaagd. Ja, er ging heel veel mis, waardoor heel veel stemmen eigenlijk gewoon ongeldig waren, maar daar hebben zij en haar ambtenaren een oplossing voor gevonden. Dat soort stemmen ‒ bijvoorbeeld waarbij een handtekening ontbreekt ‒ gaan we tóch gewoon meetellen. Zo, opgelost! Thierry Baudet vindt dit volstrekt bezopen. Op Twitter laat hij dan ook geen spaan heel van dit doldwaze beleid. “Onbegrijpelijk en levensgevaarlijk,” schrijft hij op het sociale mediaplatform. “Nóg meer reden om FVD te steunen: wij willen NORMALE en eerlijke verkiezingen en Nederland uit deze belachelijke lockdown bevrijden.”","1"
"479","https://www.dagelijksestandaard.nl/2021/02/geert-wilders-over-schaatspret-te-miezerig-voor-woorden-om-plezier-af-te-pakken-je-moet-dit-juist-faciliteren/","PVV-leider Geert Wilders begrijpt niet dat diverse gemeenten er voor kiezen om de wegen af te sluiten en zo het schaatsplezier voor veel mensen te ontnemen. Hij zegt via Twitter: “Het is te miezerig voor woorden om dit plezier van mensen af te pakken! Faciliteer het in plaats van verbieden!“De gemeenten Rotterdam, Leeuwarden en Hardenberg hebben vrijdagmiddag wegen afgesloten om verdere drukte op populaire schaatsplekken te vermijden. Maar Wilders is het absoluut niet met dat besluit eens, zo laat hij weten in deze twee. Eigenlijk is het ook te gek voor woorden dat een gemeente direct een streep door het hele spektakel zet uit angst voor wat drukte op het ijs. Want nu we steeds meer door beginnen te krijgen dat die corona-regels (en dan met name de lockdown en de avondklok) hun psychologische tol beginnen te eisen, is het toch juist alleen maar goed om er juist nu even uit te kunnen gaan? Gemeenten hadden inderdaad beter kunnen inzetten op het in de juiste banen leiden van schaatsliefhebbers. Zolang het ijs dik genoeg is en de mensen voldoende afstand houden is er niets aan de hand. Ze hadden net zo goed de mensen kunnen doorverwijzen naar andere locaties die nog niet te druk waren. Maar nee, direct alles afsluiten en mensen hun pleziertjes afnemen. Mijn god wat een overdreven reactie is dat zeg!","1"
"480","https://www.dagelijksestandaard.nl/2021/02/nederlandhater-jan-paternotte-d66-eist-slavernijexcuses-mep-in-het-gezicht-van-honderdduizenden-nederlanders/","D66-Kamerlid Jan Paternotte is witheet van woede. CDA-lijsttrekker Wopke Hoekstra heeft namelijk gezegd het niet nodig te vinden dat de Nederlandse staat officieel excuses aanbiedt voor het slavernijverleden. Paternotte vindt dat onacceptabel. Want, jawel, wij dienen verantwoordelijk gehouden te worden voor de misdaden van een klein deel van onze voorouders. Oh ja: en vanwege discriminatie en racisme nu “Ontzettend teleurstellend dat Wopke Hoekstra zegt: ‘Excuses slavernijverleden niet nodig, want is 150 jaar geleden al geëindigd’,” schrijft D66-zeurpiet Jan Paternotte vanochtend op Twitter. “Een mep in het gezicht van honderdduizenden Nederlanders, voor wie die 150 jaar het slavernijverleden juist doorwerkt in racisme en discriminatie.”Vervolgens citeert hij voormalig CDA-Kamerlid Kathleen Ferrier. Die zei eens: “Ik vind excuses aanbieden belangrijk omdat je daarmee je eigen positie relativeert en de andere op de voorgrond plaatst. Het gaat om de erkenning van de misdaden van toen, door de schuldigen van toen: de staat, stadsbesturen en de kerk.”Nee, daar gaat het natuurlijk helemaal niemand om. Ten eerste is het volstrekt onzinnig om excuses aan te bieden voor iets waarmee wij persoonlijk niets te maken hebben gehad. Sterker nog, je kúnt daar niet eens “sorry” voor zeggen. Dat wel doen zorgt ervoor dat je, als je een enorme hypocriete deuger bent, je je goed voelt over jezelf, maar verder heeft het totaal geen nut.Dat wil zeggen, behalve als je begrijpt wat het echte doel is. Want dat is niet “sorry” horen. Oh nee. Het echte doel van de lui die om excuses vragen is tweeledig en gaat veel verder:1. Ze willen dat we ons schamen voor onze eigen geschiedenis en onze cultuur. Als dat doel bewerkstelligd is kunnen ze ons er los van drijven, waardoor er feitelijk niets overblijft als “het Nederlandse volk.”","1"
"481","https://www.dagelijksestandaard.nl/2021/02/harm-beertema-over-quota-gekte-in-nederland-er-is-maar-een-groep-die-wordt-gediscrimineerd-de-pvvers/","Progressieve Nederlandse politici, en de opportunist Wopke Hoekstra, zijn allemaal in de ban van een vrouwenquotum. PVV-Kamerlid Harm Beertema vraagt zich af waar deze waanzin stopt. Verder is hij van mening dat er maar één groep systematisch wordt gediscrimineerd in Nederland en buitengesloten: PVV’ers. PVV-politicus Beertema zet terecht enkele kritische kanttekeningen bij de invoering van een vrouwenquotum. Want wanneer is het genoeg voor de pro-quota politici? Waar stopt het? Aan de minister vroeg hij het volgende: “Is dit vrouwenquotum nu het eindpunt? Of volgt er nog een verfijnder model, waarin vrouwen ook weer worden onderverdeeld in kleur, in seksuele voorkeur, gaat het dan ook nog om biseksuele vrouwen, lesbische vrouwen, heteroseksuele vrouwen, ook weer van kleur. Kunnen we zo’n model verwachten?”Het is inderdaad een interessante vraag, want wat is nu het eindpunt? Binnenkort zitten we dus opgescheept met een vrouwenquotum, maar vroeg of laat dient zich de volgende groep aan die ook meent een quotum nodig te hebben. Wanneer stopt deze waanzin? De intersectionaliteit en de identiteitspolitiek is in de Nederlandse politiek gesijpeld, binnenkort kunnen we wel voor iedere minderheidsgroep, of mensen die beweren het ‘slachtoffer’ te zijn van iets, een quotum invoeren.Volgens Beertema is er overigens maar een groep die echt systematisch hinder ondervindt en dat zijn PVV’ers. De meeste mensen die PVV stemmen kunnen hier niet voor uit komen. Hij zegt hierover het volgende tegen minister Van Engelshoven:“Er is maar een groep die niet alleen maar ondervertegenwoordigd is, maar compleet afwezig is in al die toppen, vooral in de publieke en semipublieke sector. En dat zijn PVV’ers!”Krijgen PVV’ers nu ook een quotum van minister Van Engelshoven?","1"
"482","https://www.dagelijksestandaard.nl/2021/02/kijk-dan-martin-bosma-pvv-sloopt-kajsa-ollongren-faliekant-mislukt-ministerschap-strompelt-naar-de-uitgang/","Vandaag heeft Tweede Kamerlid Martin Bosma op historische wijze de vloer aangeveegd met Kajsa Ollongren, de minister van Binnenlandse Zaken. De PVV’er had het over “het faliekant mislukte ministerschap” van D66’er Ollongren, dat zich “sleept en strompelt” richting de uitgang van het Binnehof: “Met een laatste demissionaire ademstoot vernietigt zij wederom een hele serie gemeenten.” Zeg wat je wil over de PVV, maar het is werkelijk een genot om Martin Bosma bezig te zien in de Tweede Kamer. Er is werkelijk geen enkele andere parlementariër die doorgeslagen linkse bewindslieden op zo’n heerlijke manier kan slopen. Zijn favoriete onderwerp ‒ of eigenlijk: slachtoffer ‒ is Kajsa Ollongren, de D66-minister van Binnenlandse Zaken. Deze vrouw maakt overal een puinhoop van en bleek al snel na haar aantreden een antidemocraat in hart en nieren. En dus laat Bosma geen spaan van heel van d’r, als hij daartoe de mogelijkheid krijgt. Nou, die kreeg hij vandaag. En ja, het was gewoon inspirerend te zien hoe Bosma de ooit gedoodverfde opvolger van Alexander Pechtold onderuit haalde. Kijk maar mee: “Het is afscheid nemen in stijl, dat wel,” zei Bosma nadat hij verteld had dat haar laatste daad zo ongeveer het wegstrepen van “een hele serie gemeenten” is. “Het weinige dat mevrouw Ollongren deze kabinetsperiode voor elkaar heeft gekregen komt consequent neer op het schaden van onze democratie. Vier jaar Ollongren op Binnenlandse Zaken is het verhaal van vier jaar verborgen werkloosheid met een dienstauto.”“Wat hebben we de afgelopen jaren eigenlijk van haar mogen ontvangen? Nou, niet bitter veel,” ging Bosma verder. “Oké, ze heeft het referendum afgeschaft. Ze sloopte 35 gemeenten. Er was het gesneuvelde voorstel om wethouders niet langer te verplichten in hun eigen gemeente te wonen. Dan was er nog de strijd tegen nepnieuws, dat waren de Russen, maar daar bleek helemaal niets van waar te zijn.","1"
"483","https://www.dagelijksestandaard.nl/2021/02/fvd-gaat-los-op-verlenging-tirannieke-avondklok-blijft-volledig-onacceptabel-eisen-kamerdebat/","Vanmiddag werd bekend dat het kabinet Rutte III de volstrekt bezopen avondklok in werking laat tot, tenminste, 2 maart. Hoewel alle regeringspartijen en een paar coalitiepartijen dat steunen is Forum voor Democratie – godzijdank – duidelijk: dit kan en mag niet. De partij eist dan ook een Kamerdebat. Zojuist werd bekend dat, ondanks groeiende kritiek vanuit het volk én zelfs vanuit de media, het kabinet de avondklok verlengd heeft. Tot 2 maart mogen Nederlanders na 21:00 uur de straat niet op. Want blijkbaar geven ze elkaar na 9 uur ’s avonds op magische wijze corona, maar daarvoor niet. Natuurlijk, het is een volstrekt bezopen maatregel, en nog autoritair tot en met ook, maar dat weerhoudt het kabinet Rutte III er niet van hem toch maar te verlengen. Want ja, ze hebben de smaak te pakken daar in Den Haag. Ze willen meer, meer, meer beperkingen! Gelukkig zijn er een paar partijen die daar anders over denken. Met name Forum voor Democratie. Op Twitter maakt deze partij gehakt van de aangekondigde verlenging: “VVD, CDA en hun linkse gedoogpartijen sluiten Nederland nog een maand langer op,” schrijft FVD hard maar volkomen terecht op Twitter. “#Avondklok blijft een volledig onacceptabele en tirannieke maatregel die ontzettend veel Nederlanders in de psychische afgrond stort. #FVD steunt dit NIET & eist Kamerdebat.” Tot en met 2 maart een avondklok gaat werkelijk véél te ver. Dit is gestoord. En ja, steeds weer roept het kabinet dat bepaalde maatregelen heel kort even nodig zijn! Even ervoor zorgen dat het virus zich langzamer verspreid! Daarna verdwijnen de maatregelen weer! Handrem er even op, daarna mag u weer van het leven genieten. Maar dan volgt verlenging op verlenging op verlenging.","1"
"484","https://www.dagelijksestandaard.nl/2021/02/geert-wilders-witheet-over-oproep-burgemeesters-om-verkiezingen-uit-te-stellen-geen-sprake-van/","Oppositieleider Geert Wilders is het fel oneens met het antidemocratische idee van enkele burgemeesters om de verkiezingen van 17 maart uit te stellen. Ze willen de democratie zelfs “om zeep helpen,” schrijft de PVV’er die koste wat kost wil voorkomen dat dit ambtelijke idee wordt uitgevoerd. PVV-leider Geert Wilders heeft furieus gereageerd op een artikel in het NRC Handelsblad. Nou is die krant natuurlijk extreemlinks, en weet je dat wat je er ook in leest, Wilders er bepaald niet blij van zal worden. Maar dit keer zullen vriend én vijand het eens zijn dat hij een punt heeft. In het artikel roepen burgemeesters namelijk op om de verkiezingen van 17 maart uit te stellen. Want corona. “We moeten heel simpel zeggen: we gaan dit nu niet doen,” aldus Luc Winants. Deze man is burgemeester van Venray en lid van het CDA. Als hij zoiets zegt kun je er dus vergif op innemen dat ze hier binnen het CDA al over spreken met elkaar. Burgemeesters van Echt-Susteren, Zevenaar, Ede en Medemblik zijn het daar helemaal mee eens. Wat nou democratie! Er waart een virus rond door het land! Niks stemmen! VVD-burgemeester Frank Streng van Medemblik beweert dat hij en zijn collega’s allesbehalve alleen staan. “Als het ministerie nu aan alle burgemeesters zou vragen of zij het een goed idee vinden de verkiezingen te laten doorgaan, denk ik dat je uitkomt op fiftyfifty,” zegt deze aangewezen burgervader die zijn functie niet eens bijna te danken heeft aan welk democratisch proces dan ook… wat natuurlijk verklaart waarom hij er geen enkele moeite mee heeft om de verkiezingen uit te stellen. Want wie heeft nou verkiezingen nodig als grootheden als hij ook gewoon benoemd kunnen worden? Nou dan! Godzijdank springt Geert Wilders hier direct bovenop. Hij wil niets hóren over plannen om de Tweede Kamerverkiezingen op een onbestemd later moment te helpen: “Geen sprake van!” schrijft hij woest op Twitter. “Niks uitstellen verkiezingen. Elitetroepen van ongekozen burgemeesters mogen onze democratie niet om zeep helpen! Verkiezingen dus op 17 maart!!”","1"
"485","https://www.dagelijksestandaard.nl/2021/02/peilingen-70-van-de-nederlanders-vindt-falend-kabinet-rutte-een-onbetrouwbare-vaccin-infoleverancier/","Peilingen! 70% van de Nederlanders vindt falend kabinet-Rutte een onbetrouwbare vaccin-infoleverancier De vaccinatiebereidheid onder de bevolking in Europa is voor veel overheden nog best een flinke uitdaging. 32% van de Nederlandse jongeren twijfelt wel over vaccinaties en nog schrikbarender: maar 30% van de Nederlanders beschouwt de overheid als betrouwbare informatiebron voor vaccinaties. De nieuwe peiling van onderzoeksbureau Kantar geeft ons een interessant inkijkje in de wereldwijde vaccinatiebereid. 76% van de Nederlandse respondenten laat weten het vaccin te zullen nemen. Op zich goed nieuws, want in andere Europese landen ligt dit cijfers vaak lager. In Frankrijk, bijvoorbeeld, wil 37% zich mogelijk niet laten vaccineren. Het wantrouwen tegenover de overheid is daar dan ook vele malen hoger.In Nederland twijfelen over het algemeen veel jongeren om zich te laten vaccineren. Maar liefst 32% twijfelt om zich te laten prikken, terwijl dit in Frankrijk zelfs iets meer dan de helft (52%) is. Het volgende gegeven is al helemaal interessant: slechts 30% van de Nederlandse respondenten ziet de regering als betrouwbare informatiebron omtrent vaccinaties. Dus maar eenderde van de Nederlanders ziet de regering als betrouwbare leverancier van informatie? Dat is vrij laag, en ook niet heel gek: Nederland zit opgescheept met de vaccinfaalhaas Hugo de Jonge als coronaminister. Zijn hele ministerschap wordt gevormd door de ene na de andere blunder. Het is bijzonder om te zien dat ondanks dat spoor van Dejongiaanse vernieling de vaccinbereidheid in Nederland vrij hoog is (gelukkig maar), want anderzijds is het vertrouwen in de informatievoorziening vanuit de regering wel vrij laag. Die abominale cijfers heeft onze regering compleet aan zichzelf te danken. We worden op dit moment bestuurd door een stel prutsers. Ons vaccinatiebeleid is het lachertje van Europa, en dat is te zien aan het vertrouwen in de regering. Hoe meer het vertrouwen zal dalen, hoe nadeliger dit op den duur zal zijn voor de vaccinatiebereidheid.","1"
"486","https://www.dagelijksestandaard.nl/2021/02/baudet-uit-harde-kritiek-op-de-jonge-na-ggd-datalek-fiasco-nederland-verdient-een-betere-minister/","FVD-leider Thierry Baudet is helemaal klaar met stuntelaar Hugo de Jonge, zo liet de oppositievoorman vanmiddag merken in de Tweede Kamer. Het ministerschap van de CDA’er wordt gekenmerkt door de ene na de andere blunder. Ditmaal blijken de gegevens van miljoenen Nederlanders niet beschermd te zijn geweest in de databanken van de GGD. Wie was de verantwoordelijke minister? Inderdaad, Hugo de Jonge. Thierry Baudet laat weinig overeind van de ‘prestaties’ van Hugo de Jonge van afgelopen maanden, te beginnen met de catastrofale GGD-datalekken. De overheid lijkt maar vrij weinig te begrijpen van ICT, poneerde hij vanmiddag in de vergaderzaal van de Tweede Kamer. In het verleden heeft de overheid vaak genoeg geblunderd met peperdure ICT-projecten die uiteindelijk niet bleken te werken. Maar de datalek bij de GGD spant toch echt de kroon. Er is namelijk gehandeldmet de gegevens van miljoenen Nederlanders. Baudet pleit er dan ook voor dat de Nederlandse overheid, en de Tweede Kamer, zich eindelijk eens echt gaat inzetten voor goede IT en daarmee dus het belang van solide gegevensbescherming gaat inzien. Het vertrouwen in het Nederlandse testbeleid heeft ook een flinke deuk opgelopen door dit grove schandaal. Baudet wijst de Kamer erop dat dit niet de eerste blunder is van de eindverantwoordelijke Hugo de Jonge. Onder zijn leiderschap zijn er meerdere onvergeeflijke fouten gemaakt: het grote tekort aan mondkapjes, het tekort aan tests en testcapaciteit en natuurlijk het gebrekkige vaccinatiebeleid.Hoe lang blijft De Jonge aan als minister? Fout na fout stapelt zich op. Maar De Jonge, die dit op zijn conto heeft, blijft gewoon zitten als minister. Volgens Baudet verdient Nederland een betere minister. En daar heeft hij gelijk in. We zijn het lachertje van Europa wat betreft vaccineren; we zijn zelfs ingehaald door Bulgarije.","1"
"487","https://www.dagelijksestandaard.nl/2021/02/fvd-komt-in-actie-tegen-gedwongen-quarantaine-opsluitingen-het-coronabeleid-wordt-steeds-totalitairder/","Forum voor Democratie is en blijft de enige partij die het draconische wanbeleid van het kabinet principieel keihard afwijst. Het nieuws dat mensen die “vermoedelijk” corona hebben en zich volgens de autoriteiten niet aan de quarantaineregels houden voortaan gedwongen in isolatie gestopt kunnen worden, stuit bij de partij dan ook op flink verzet. “De vrijheid wordt steeds meer ingeperkt,” aldus FVD. “Dit moet stoppen.” Vanmorgen berichtten wij dat de Staatscourant een nieuwe ministeriële aanwijzing publiek heeft gemaakt waardoor voorzitters van de veiligheidsregio’s mensen die “vermoedelijk” corona hebben gedwongen in isolatie kunnen zetten. Dat gebeurt dan in Groningen. Natuurlijk is dit een volstrekt onacceptabele maatregel. Dat geluid vindt weerklank in de politiek, zoals bij Forum voor Democratie. Op haar sociale media-kanalen laat de partij weten dat dit wanbeleid écht niet door de beugel kan. Daarbij worden terecht felle woorden gebruikt om de nieuwe maatregel te beschrijven. Want ja, zo ver gaat dit nu eenmaal: “Na de avondklok voeren Rutte en De Jonge nu gedwongen isolatie in,” aldus de partij op Twitter. “Het coronabeleid wordt steeds totalitairder. De vrijheid wordt steeds meer ingeperkt. Wie griep heeft en boodschappen doet, wordt ook niet gevangen gezet. Dit moet stoppen. Stem Nederland terug.” Op het Telegram-kanaal van FVD voegt de partij daar nog wat tekst aan toe, omdat je op Telegram natuurlijk niet bekneld wordt door een laag maximum aantal karakters in een post: “Natuurlijk is het niet de bedoeling dat coronapatiënten anderen besmetten, maar gedwongen isolatie gaat veel te ver. De ongekozen voorzitters van de Veiligheidsregio’s krijgen ongekend veel macht en kunnen mensen vastzetten. Dit moet stoppen.”","1"
"488","https://www.dagelijksestandaard.nl/2021/02/thierry-baudet-woest-door-verlenging-lockdown-dit-brengt-zoveel-schade-toe/","Forum voor Democratie-leider Thierry Baudet vindt het totaal belachelijk dat de lockdown verlengd wordt. “Deze maatregelen zijn buiten proportie. FVD wil kwetsbaren beschermen, maar Nederland weer vrij laten,” aldus de man die de enige partij leidt die zich écht, principieel en fundamenteel tegen de draconische lockdown verzet. Thierry Baudet vindt het volkomen onacceptabel dat de lockdown verlengd wordt. Oké, basisscholen gaan open, de kinderopvang, ook, en winkels mogen iets gaan doen met “afhalen,” maar dat is natuurlijk niet eens bijna afdoende om de economie én het MKB te redden ‒ om nog maar te zwijgen over de psychische gezondheid van het Nederlandse volk. “Rutte en De Jonge verlengen de lockdown tot maart, houden de avondklok mogelijk óók na 9-2 in stand en komen met een routekaart zonder terugkeer naar normaal,” aldus Baudet in een verklaring aan De Dagelijkse Standaard. “Dit brengt zoveel schade toe. Zoveel Nederlanders kunnen de tol van deze maatregelen niet dragen. Terwijl corona helemaal niet zo schadelijk is als we eerst dachten.” “Deze maatregelen,” gaat hij verder, “zijn buiten proportie. FVD wil kwetsbaren beschermen, maar Nederland weer vrij laten.” En dat betekent: ophouden met de lockdown, per direct. Mensen niet meer opsluiten, winkels niet langer dwingen hun deuren gesloten te houden, en kinderen en anderen niet meer gedwongen thuis op de bank laten zitten. Het normale leven moet zovcel mogelijk opgepakt worden weer. Maar ja, daar denken Rutte en De Jonge heel anders over. Deze twee mannen houden Nederland al bijna twee maanden ‒ nou ja, bijna een jaar zelfs ‒ in een wurggreep, en lijken daar zo ontzettend van te genieten dat ze zelfs nu de teugels nog niet willen laten vieren; nu dat het MKB overduidelijk op omvallen staat, en steeds meer mensen met psychische problemen kampen.Er is maar één partij die deze lockdown principieel afkeurt, en die ‒ als ze het voor het zeggen krijgt ‒ er meteen einde aan maakt: Forum voor Democratie.","1"
"489","https://www.dagelijksestandaard.nl/2021/01/toenemende-frustratie-in-tweede-kamer-om-prutsbeleid-en-leugens-van-faalminister-de-jonge/","Demissionair minister Hugo de Jonge (Volksgezondheid) gaat het héél zwaar krijgen tijdens twee zware debatten de komende week. In de Tweede Kamer is er steeds meer frustratie te merken over het waardeloze beleid dat De Jonge voert op allerlei terreinen en het geduld raakt op. Inmiddels wordt er kritiek geuit op De Jonge vanuit de PvdA, GroenLinks, SGP en zelfs coalitiepartner D66. Een korte opsomming: het vaccinatiebeleid lijkt he-le-maal nergens op; de logistiek rondom dit beleid was ook een totale ramp; hij loog over het datalek bij de GGD en; de corona-app is praktisch waardeloos gebleken. PvdA-Kamerlid Attje Kuiken spreekt openlijk haar twijfels uit en zegt: “Ik heb steeds meer vraagtekens of hij de touwtjes nog stevig genoeg in handen heeft. Wat mij betreft moet premier Rutte de regie gaan voeren.” GroenLinks-Kamerlid Suzanne Kröger ziet ook dat De Jonge keihard heeft gefaald: “We moeten die vaccinatie als een militaire operatie aanpakken. Er zijn mensen te vinden met logistieke ervaring die eerder met dit soort operaties te maken hebben gehad. Het moet veel sneller en effectiever.” D66-Kamerlid Kees Verhoeven zei op Radio 1 dat de minister “tegen de grenzen van zijn geloofwaardigheid aan loopt”. Volgens Verhoeven ‘onderschat’ de minister zijn taken. Nou, en niet zo’n beetje ook! Eigenlijk heeft De Jonge helemaal niets kunnen leveren zoals hij de burger eerst heeft voorgeschoteld en was hij van begin af aan vooral bezig met positieve beeldvorming. Zodra er iets mis leek te gaan of mensen hun zorgen begonnen te uiten, dan stond hij al weer voor de camera’s om te zeggen dat het allemaal wel goed zou komen en dat het zelfs onderdeel was van zijn strategie. Wanneer hij zich er dan écht niet meer onderuit kon lullen, dan ‘leerde hij van z’n fouten’ en ging hij weer even vrolijk verder met de boel verder te verknallen.","1"
"490","https://www.dagelijksestandaard.nl/2021/01/een-vertoornde-wybren-van-haga-gaat-los-in-de-kamer-build-back-better-is-een-klap-in-het-gezicht-van-alle-ondernemers/","Forum voor Democratie-Tweede Kamerlid Wybren van Haga is vandaag op ongekend harde en mooie wijze losgegaan op het wanbeleid van het kabinet Rutte III. Het coronabeleid deugt van geen kant, zei Van Haga. De lockdown maakt het MKB kapot. Het kabinet weegt de nevenschade niet eens mee bij het instellen van coronamaatregelen. Miljoenen mensen kunnen niet meer werken “om hun kinderen eten te geven en om wat te kunnen sparen voor hun pensioen. En dit basisrecht is ons ontnomen door dit kabinet,” ging Van Haga terecht verder. “Het recht om te mogen werken, het recht om te mogen ondernemen.” Vandaag debatteert de Tweede Kamer over het nieuwe steunpakket voor bedrijven en mensen die getroffen worden door de draconische lockdown van het kabinet. Tweede Kamerlid Wybren van Haga (FVD) ging er volkomen terecht keihard in. Het kabinet, legde hij uit, maakt er een puinhoop van “68.000 horecazaken zijn gesloten en meer dan 86.000 winkels zijn dicht,” vatte Van Haga de ramp die lockdown heet samen. “45.000 kappers zijn dicht. 17.000 schoonheidssalons zijn dicht.1500 sportscholen zijn dicht. Bowlingcentra, sportparken, zwembaden, bioscopen, alles is dicht. En van onze prachtige kermistraditie is inmiddels niets meer over.” En dat is nog niet eens alles. Nee, ons is ook ontnomen “het recht om te bouwen, om te mogen groeien, om te mogen aspireren en om succesvol te mogen zijn.” Het kabinet kijkt niet eens naar de nevenschade. Dat wordt gewoon niet als interessant gezien. Ze houden zich alleen maar bezig met het besmettingscijfer en het aantal ziekenhuisopnames. De rest zal ze overduidelijk een zorg zijn. Ondertussen worden hele gezinnen financieel de vernieling in geholpen. “Het resultaat is,” aldus Van Haga, “een aanval op vermogen en eigendom, en een verwoesting van het MKB.”","1"
"491","https://www.dagelijksestandaard.nl/2021/01/pats-tunahan-kuzu-denk-veegt-de-vloer-aan-met-rob-jetten-d66-avondklok-is-door-hem-en-kaag-dichterbij/","Tunahan Kuzu van Denk is absoluut niet te spreken over de draai die Rob Jetten overduidelijk gemaakt heeft met betrekking tot de avondklok. Waar de D66-halveleider vorige week nog fel tegen de draconische maatregel was is hij nu opeens wél voor te porren. Want er is heel veel ‘veranderd’. Wat? Nou niks. Maar dat doet er niet. Het kabinet wil een avondklok en dus geeft Jetten het. Zoals wij eerder vandaag al berichtten lijkt D66 om te zijn. Jetten stelde vanochtend nog wat quasi-kritische vragen aan het kabinet over de avondklok, maar de teneur was duidelijk: zijn partij is er nu wél voor, zéker als het kabinet het aanvangstijdstip een beetje verhoogd van, zeg, 20:30 uur naar 22:00 uur. Dieptriest. Zielig, eigenlijk. Jetten voerde nog even een toneelstukje op, maar het resultaat staat al vast. En nee, dat zeg ik niet alleen: Tunahan Kuzu, van Denk, denkt daar net zo over: De immigratie- en integratiestandpunten van Denk zijn natuurlijk vreselijk, maar wat betreft het draconische coronabeleid van de regering staat de partij écht wel aan de goede kant van de geschiedenis. Dit in tegenstelling tot het antidemocratische, dictatoriale gespuis van D66. Jetten en co. kiezen werkelijk elke keer weer, als het er op aankomt, voor meer overheidsmacht, meer beperkingen, minder vrijheid. En dan hebben ze ook nog het brute lef om zich “democraten” te noemen.","1"
"492","https://www.dagelijksestandaard.nl/2021/01/boze-wilders-veegt-idiote-avondklok-direct-van-tafel-disproportionele-vrijheidsbeperking/","PVV-lijsttrekker Geert Wilders laat geen spaan heel van het overduidelijke plan van het kabinet om snel een avondklok in te voeren. De PVV-leider noemt een avondklok terecht een “disproportionele vrijheidsbeperking” en zegt dat zijn partij er tegen is én tegen zal blijven. Een dergelijk plan kan nooit op steun rekenen van de PVV. Punt. Vanochtend berichtten wij dat er een grote kans is dat het kabinet heel spoedig alsnog een avondklok invoert. Die zou moeten gelden vanaf 20:00 uur ’s avonds tot 04:00 in de ochtend. Je mag dan dus acht uur per dag (of per avond/nacht) je huis niet uit. Overdag mag je wat boodschapjes doen en naar het werk (áls ‘buitenshuis werken’ essentieel is, natuurlijk), maar daarna moet je zo snel mogelijk thuis op de bank gaan zitten. Wat nou sociaal leven!? Ga maar lekker Netflix kijken. Geert Wilders heeft duidelijk gemaakt op Twitter dat de PVV eerder tegen de avondklok is en dat nog steeds is. De partij wil niets te maken hebben met de avondklok, nee, ook niet als het kabinet zegt dat ‘de cijfers’ slecht zijn. In november kwam Wilders persoonlijk al met een motie tegen een avondklok. Die werd toen aangenomen door de Tweede Kamer. “Alleen VVD, CDA en CU stemden tegen. D66 steunde mijn motie wél, even kijken of ze nog iets van een ruggengraat over hebben en tegen deze disproportionele vrijheidsbeperking blijven!” aldus Wilders op 12 januari in een tweet die hij gisteravond laat toen bekend werd dat het kabinet wéér een avondklok overweegt snel retweette:","1"
"493","https://www.dagelijksestandaard.nl/2021/01/kijk-geert-wilders-maakt-brandhout-van-alles-verpestende-coronaminister-hugo-de-jonge-opstappen/","PVV-leider Geert Wilders heeft zojuist in de Tweede Kamer het vertrouwen opgezegd in minister De Jonge. De hele ochtend valt de oppositie het kabinet hard aan om het gekozen vaccinatiebeleid. Voor Wilders is het duidelijk wie of wat het probleem is: coronaminister Hugo de Jonge zelf!De Tweede Kamer is vandaag teruggekomen van het Kerstreces en direct begint het vuurwerk. De oppositie ruikt bloed. Zeer begrijpelijk ook, want het vaccinatiebeleid van het kabinet is rampzalig. Er zijn kostbare weken verspeeld en de oppositie vindt dat dit onacceptabel is. Vooral Wilders is extra kritisch op coronaminister De Jonge: De oppositiepartijen hebben hartstikke gelijk in deze kwestie: het is werkelijk waar onbegrijpelijk dat heel Europa al aan het prikken is, maar dat Nederland nog steeds niet begonnen is. Het valt ook niet uit te leggen waarom Nederland pas weken later begint met prikken. Alle smoesjes die wij keer op keer moeten aanhoren worden inmiddels ook niet meer geloofd. De bestuurlijke verantwoordelijken hebben gewoon grove fouten gemaakt in de planning. De meeste oppositiepartijen richten de pijlen op het gehele kabinet, maar Wilders heeft het gemunt op Hugo de Jonge. Wilders is namelijk van mening dat uiteindelijk De Jonge de verantwoordelijkheid draagt voor het gekozen beleid. Aangezien dit beleid waardeloos is dient De Jonge dan ook zijn functie neer te leggen en plaats te maken voor iemand die wél competent is. Wilders maakte De Jonge dan ook met de grond gelijk in dit debat. Bindende tip: popcorn pakken en deze video van begin tot einde kijken!","1"
"494","https://www.dagelijksestandaard.nl/2020/12/wilders-vernietigt-zorgbeleid-gierige-rutte-te-weinig-personeel-minder-ic-ziekenhuizen-dicht/","Op Twitter heeft PVV-leider Geert Wilders keihard uitgehaald naar het jarenlange wanbeleid van de kabinetten Rutte met betrekking tot de zorg. Er is door de jaren heen, systematisch, “te weinig geïnvesteerd in de zorg, veel te weinig zorgpersoneel, ziekenhuizen gesloten, minder IC-units, spoedeisende hulpposten” zijn gesloten, schrijft hij. “En nu krijgen veel mensen geen zorg meer. Vreselijk!” De manier waarop de overheid én burgerlijke coronafascistjes omgaan met enerzijds de coronaproblemen en anderzijds de zorg zelf is ronduit wanstaltig. Eerst breekt Rutte het hele zorgstelsel af. Een stuk of tien ziekenhuizen worden gesloten. Partijen als de PVV waarschuwden daar steeds tegen. Want, zeiden ze, als er iets serieus onze kant opkwam zou de zorg het niet meer aankunnen. Toch verdwijnen er vele duizenden bedden. De hélft van het aantal IC-bedden blijft nog maar bestaan. Het wordt zo erg, dat het systeem zelfs al overbelast wordt bij een ernstige griepgolf als in 2016. Sindsdien is de situatie alleen maar erger geworden. Bij een serieuze aanval van welk virus dan ook zouden we het haasje zijn. Dan komt begin 2020 het coronavirus overwaaien uit China (ik denk: ik herhaal het nog maar eens). En wat roepen het kabinet én eerdergenoemde kleine dictatortjes? “Oh nee, de zorg kan het niet aan! We MOETEN in lockdown! En mensen die daar kritiek op hebben zijn WAPPIES die de VOLKSGEZONDHEID in gevaar brengen!” Het is echt ranzig. Eerst ontmantelt Rutte de zorg zo erg dat we alleen nog maar de ‘normale’ situatie aan kunnen ‒ zelfs een ernstige griepgolf is te veel. En dan als er een virus is dat veel mensen besmet krijgt DAT de schuld in plaats van het wanbeleid van het kabinet. Ga je schamen, Rutte! En die kritiek van Wilders over de zorg mag je je echt 100% aantrekken.","1"
"495","https://www.dagelijksestandaard.nl/2020/12/horecaondernemer-uit-harde-kritiek-op-schurkenkabinet-rutte-probleemveroorzakers-laat-je-nu-oplossing-bedenken/","Horecaondernemer Won Yip uit vlijmscherpe kritiek op het kabinet Rutte maar op de gehele gang van zaken in de Nederlandse politiek. De mensen die de problemen veroorzaken in Nederland zijn dezelfde mensen die ook met de oplossingen komen, dit is volgens Yip niet normaal. Ieder goed werkend bedrijf zorgt ervoor dat de probleemveroorzakers weg worden gewerkt. Dit gebeurt niet in de Nederlandse politiek. Het zelfreinigend vermogen ontbreekt in de Nederlandse politiek. Iedereen beschermt elkaar, en wanneer er mensen ter verantwoording moeten worden geroepen, dan is iedereen het ineens vergeten – *kuch Rutte & Asscher. Als het aan horecaondernemer Yip ligt mogen ze allemaal opstappen: het kabinet, de gehele Tweede Kamer – ja, ook zij hebben gefaald volgens Yip – en de betrokken rechters. Op de vraag wie al deze mensen dan moeten gaan vervangen antwoordt hij: de competente mensen staan vanzelf wel op om ze te vervangen. Yip heeft natuurlijk volkomen gelijk, niet alleen in de toeslagenaffaire maar ook in de vervolging van Wilders en het Groningse gasdilemma wordt keer op keer duidelijk dat we al jaren te maken hebben met een bestuurlijke elite die vuile spelletjes spelen. Een grote schoonmaak is dan ook wat de Nederlandse politiek goed kan gebruiken. De hele bestuurlijke kliek loopt op dit moment elkaar alleen maar uit het vuur te houden. Opstappen, en nooit meer terugkeren, zou het beste zijn.","1"
"496","https://www.dagelijksestandaard.nl/2020/12/hilarisch-progressieve-amsterdamse-bestuurders-en-inwoners-vinden-eigen-bestuur-rampzalig/","Amsterdamse bestuurders, politici, ambtenaren én inwoners vinden allemaal dat het Amsterdamse bestuur niet werkt. Ironisch genoeg zeggen dus honderden ‘progressieve’ mensen in Amsterdam dat hun eigen progressieve stelsel een complete flop is. Een evaluatie onder meer dan 500 Amsterdamse ambtenaren, raadsleden, wethouders en stadsdeelcommissieleden pakte anders uit dan iedereen had verwacht. Dit is niet bepaald een ‘Wij van WC-eend’-conclusie. 74% van de respondenten is namelijk niet te spreken over de gang van zaken bij het Amsterdamse bestuur. Driekwart van de mensen is van mening dat het huidige bestuurlijke stelsel niet goed uit te leggen is aan de Amsterdamse inwoners. Twee derde (65%) van de respondenten is ontevreden over de huidige manier van werken. Oftewel de progressieve elite van Amsterdam is niet te spreken over het eigen stelsel wat ze hebben gecreëerd. De onderzoekers van bureau Necker van Naem concluderen dat het Amsterdamse bureau regeert als een stel aristocraten, hun wil is wet. Nu is deze uitslag niet compleet verrassend, al jaren neemt de kritiek toe op de bestuurlijke elite in Amsterdam. De afgelopen tijd onder Halsema is de kritiek alleen maar in een stroomversnelling beland. Niet gek als je van die communistische wethouders hebt zoals Rutger Groot Wassink.","1"
"497","https://www.dagelijksestandaard.nl/2020/12/walgende-wilders-eist-dat-rutte-opstapt-hij-beschermt-zijn-politieke-vriendjes-maar-de-gewone-burger-is-de-klos/","PVV-voorman Geert Wilders roept het al enige tijd: onze rechtsstaat is totaal failliet. Wilders is naar eigen zeggen ook slachtoffer van een corrupte rechtstaat, en noemt zijn politieke vervolging als voorbeeld hiervan. De toeslagenaffaire bevestigt de kritiek van Geert Wilders: wat Rutte het afgelopen decennium heeft gedaan kan niet door de beugel, vindt de oppositieleider. De kritiek vanuit de politiek en de maatschappij wordt alsmaar luider, want wanneer gaan de eerste koppen rollen vanwege de toeslagenaffaire? Binnen de PvdA is de bom al gebarsten: men twijfelt nu openlijk aan de houdbaarheid van Lodewijk Asscher als PvdA-leider. Maar als Asscher opstapt, stapt Rutte dan ook op? Wilders fulmineert al jaren tegen Rutte. Keer op keer beticht Wilders de premier van corruptie en het slopen van de rechtsstaat en democratie. Vaak genoeg deed Wilders dit omdat hij zichzelf als slachtoffer ziet, maar er zit wel zeker een kern van waarheid in. De inmiddels veelbesproken Rutte-doctrine – houd zoveel mogelijk informatie onder de pet – is op zijn zachtst gezegd niet al te bevorderlijk geweest voor onze rechtsstaat. Als de toeslagenaffaire iets heeft bewezen, dan is dat het wel. Geert Wilders haalt ook vanochtend weer hard uit naar de premier, die nog altijd geen conclusies heeft getrokken: “Ik zei het in september al tegen premier Rutte,” begint hij: “de rechtstaat is totaal failliet! Rutte beschermt zijn politieke vriendjes maar de gewone burger is de klos.” Daarop past maar één reactie, volgens de PVV-aanvoerder: “Wegwezen! Vandaag buigt het kabinet zich in het Catshuis over de toeslagenaffaire. Er zullen consequenties volgen. Alleen de vraag is: welke? Gaat het kabinet opstappen, of zullen alleen enkele ministers hun functie neerleggen, zoals Eric Wiebes of Wopke Hoekstra? Als Asscher zijn politieke verantwoordelijkheid neemt en opstapt, zullen veel mensen hetzelfde ook verwachten van Rutte.","1"
"498","https://www.dagelijksestandaard.nl/2020/12/eerste-25-van-de-100-vluchtelingen-uit-griekenland-in-nederland-aangekomen-en-krijgen-voorrang-op-huisvesting/","Geweldig nieuws! De eerste 25 van de 100 vluchtelingen uit Griekenland zijn in Nederland aangekomen. Na de brand in vluchtelingenkamp Moria op Lesbos begin september, zijn de eersten dan eindelijk gearriveerd. Ze krijgen ook direct voorrang op huisvesting, want zij zijn extra zielig. Nederland kampt nog altijd met een asielinstroom van ongeveer 500 asielzoekers per week en een enorm capaciteitsprobleem. De mensen die we binnenhalen moeten veel langer wachten op de behandeling van hun asielprocedure dan wettelijk is toegestaan. En inmiddels is het woningtekort zo schrijnend dat van de 75.000 woningen die we per jaar zouden moeten bouwen om aan de vraag te kunnen voldoen, er zo’n 23.000 naar statushouders zouden moeten gaan. Die woningen bouwen we haast niet, dus al die mensen kunnen praktisch nergens heen. Hartstikke top dus dat we er gewoon 100 extra laten overvliegen en ze voortrekken op de wachtlijst, want dát is pas empathie. En nou niet gaan doen alsof die mensen hierdoor alleen maar gefrustreerd raken en een of ander onverwerkt oorlogstrauma triggeren omdat ze maandenlang een uitzichtloos bestaan lijden. De meesten van hen zijn namelijk best heel aardig en ontzettend dankbaar voor het feit dat ze opgehokt moeten blijven zitten in zo’n asielzoekerscentrum. Zo kunnen ze alvast een beetje wennen aan de multiculturele wereld waar ze over een jaar of drie hopelijk aan kunnen meedoen! Gezellig toch. Wat kan er nou misgaan?","0"
"499","https://www.dagelijksestandaard.nl/2020/12/gemeenten-hebben-schrijnend-tekort-gaan-16-miljard-euro-over-jeugdzorgbudget/","Gemeenten vroegen zich, vanaf het eerste moment dat ze te horen kregen dat zij zorgtaken over moesten nemen van het rijk, al af hoe de begroting sluitend moesten krijgen. Nu blijkt dat inderdaad niet te zijn gelukt, en hóé! Gemeenten gingen in 2019 ruim 1,6 miljard euroover budget. Staatssecretaris Blokhuis erkent de problemen die er zijn ontstaan en pleit voor een structurele oplossing. Hij wil best kijken of er meer geld naartoe moet, maar het heeft natuurlijk weinig zin om ergens een hoop geld tegenaan te gooien en er dan achter te komen dat het jaar erop weer op een tekort uitloopt. Er moet dus een fundamentele discussie komen over het jeugdzorgstelsel. Het vreemde is namelijk dat er sinds 2017 flink meer kosten worden gemaakt en er vorig jaar ruim 420 miljoen euro extra naar de jeugdzorg toe is gegaan. Volgens mij heeft dat te maken met het feit dat steeds meer jeugdzorgmedewerkers zich als ZZP’er laten registreren. Op die manier kunnen ze zich namelijk laten inhuren voor drie keer het normale tarief En het ergste is nog dat je ze dat niet eens echt kwalijk kunt nemen, want dat standaardtarief ligt al niet erg hoog. Behoorlijk laag zelfs, voor wat ze er allemaal voor moeten doen. Want zeg nou zelf, zou u voor een slordige 2500 euro (bruto!) jongeren van het treinspoor willen halen of ze los willen knippen als zich er eentje op probeert te hangen? dan zijn dat natuurlijk de meest extreme en verschrikkelijke voorbeelden, maar die komen echt vaker voor dan wij denken. Het zou mij ook niet verbazen als de hoeveelheid extreme gevallen direct correleert met het moment waarop de overheid heeft besloten de zorgtaken te decentraliseren en erop te bezuinigen.","0"
"500","https://www.dagelijksestandaard.nl/2021/02/wilders-reageert-op-avondklok-gepruts-van-kabinet-rutte-heeft-nederland-ten-onrechte-opgesloten/","Het avondklokkabinet is nog nauwelijks bijgekomen van de eerste klap in de rechtszaal of ze mogen de volgende klap ontvangen ‒ in de Tweede Kamer. De kritische oppositiepartijen konden het niet laten om een sneer uit te delen richting de “prutsers” van het kabinet. Al tijden ageren politici zoals Wilders, Kuzu, Van der Staaij en Van Haga tegen de disproportionele maatregel van de avondklok en de rechter oordeelt nu ook dat deze maatregel nooit op deze manier had mogen worden ingevoerd. De Haagse rechtbank heeft vanochtend het immer blunderende kabinet-Rutte III flink voor schut weten te zetten. Het kabinet heeft gebruik gemaakt van de Wbbbg-wet om een avondklok in te voeren, terwijl dit juridisch gezien helemaal niet mogelijk was. De avondklok is hiermee onmiddellijk van tafel geveegd. Politici van de oppositie waren maar al te blij met deze uitspraak. Ondanks de tal van signalen heeft het kabinet ten onrechte gebruik gemaakt van de Wbbbg-wet. Oppositieleider Geert Wilders vaardigt daarom een keihard oordeel uit De altijd kritische en rechtsgeleerde SGP heeft het kabinet nog gewaarschuwd voor het ontbreken van de juiste juridische basis. Maar het leek of partij voor dovemansoren sprak. FVD-Kamerlid Wybren van Haga maakt zich al tijden zorgen over de alsmaar groter wordende overheid die maar niet lijkt te luisteren naar de bevolking. Nu is de overheid eindelijk teruggefloten door de rechter. “Geweldig nieuws,” meent hij. Denk-Kamerlid Kuzu spreekt daarnaast terecht over “prutswerk van de politiek.” Het kabinet beschikt over een heel scala aan topambtenaren en adviseurs, maar had niemand binnen deze gelederen het kabinet niet tijdig kunnen waarschuwen dat de Wbbbg-wet niet voor de avondklok mag worden gebruikt? Het kabinet laat maar weer eens zien uit te blinken in het maken van kapitale fouten. “Rutte en De Jonge luisteren niet naar de bevolking,” aldus Kuzu.","1"
"501","https://www.dagelijksestandaard.nl/2021/01/wilders-haalt-uit-naar-prutser-de-jonge-geen-avondklok-invoeren-omdat-je-vaccinatiebeleid-niet-op-orde-hebt/","Het vaccinatiebeleid in Nederland verloopt vrij gebrekkig. PVV-leider Geert Wilders meent nu dat De Jonge een avondklok wil invoeren om zo te verbloemen dat het vaccineren nogal stroefjes voortstruikelt. Voor Wilders is het duidelijk dat zolang het vaccinatiebeleid niet in orde is je niet eens moet denken aan een avondklok. PVV-leider Geert Wilder betoont zich al weken een abject tegenstander van de invoering van een avondklok. Het is een buitengewoon disproportionele maatregelen die bovendien alleen gaat worden ingevoerd om de blunderende coronaminister De Jonge uit de wind te houden, meent hij vandaag. De Jonge duwt die strenge maatregel ons “door de strot”, meent de oppositieleider. Kijken we naar de data dan zien we dat Nederland nogal achterloopt op de rest van Europa. Maar ja dat is ook niet heel gek aangezien we een minister hebben die te laat is begonnen met de vaccinatiestrategie uit te rollen. Het is beschamend om te zien dat Nederland “de slak van Westen” is in deze crisis. Mede door het bureaucratische gedrocht dat Den Haag heet is Nederland niet in staat om over te schakelen naar crisismode zodat we snel kunnen reageren op ontwikkelingen. Al vanaf het begin lopen we achter de feiten aan. Wilders maakt een punt wanneer hij zegt dat een avondklok nergens op slaat zolang het vaccinatiebeleid nog steeds niet in orde is. Probeer eerst het vaccineren in goede banen te leiden en wijk dan pas uit naar een extreem zware maatregel zoals de avondklok of een visite-verbod.","1"
"502","https://www.dagelijksestandaard.nl/2021/01/op-naar-de-0-zetels-charismaloze-natte-dweil-lilianne-ploumen-nieuwe-pvda-lijsttrekker/","Op naar de 0 zetels! Charismaloze natte dweil Lilianne Ploumen nieuwe PvdA-lijsttrekker Bij de Partij van de Arbeid hebben ze er overduidelijk geen zin meer in. Een andere verklaring is er niet voor dat de partij besloten heeft Lilianne Ploumen lijsttrekker te maken bij de komende verkiezingen. Ik bedoel maar: haar ‘een natte dweil’ noemen is eigenlijk enorm beledigend voor alle natte dweilen in de wereld. Die hebben meer charisma dan zij.  Oh yes! Ze hebben een nieuwtje bij de PvdA. In haar woonplaats Amsterdam wordt Lilianne Ploumen door het partijbestuur vandaag voorgedragen als nieuwe lijsttrekker. Het huidig Kamerlid én de oud-minister moet Lodewijk Asscher dus opvolgen. Want die was te nauw verweven met de toeslagenaffaire. Ploumen stond op de derde plek op de kieslijst, maar schrijft nu dus twee plekken op door a) het opstappen van Asscher en b) de ambities van de nummer twee Khadidja Arib. Die wil graag voorzitter van de Tweede Kamer blijven en ambieert geen functie als partijleider. Niet zo gek natuurlijk, want als voorzitter heeft ze daadwerkelijk wat te zeggen over een langere periode, terwijl een carrière als lijsttrekker héél snel beëindigd kan worden. Natuurlijk denk je als buitenstaander gezien het opstappen van Asscher dat Ploumen dan niets te maken kan hebben gehad met het wanbeleid van Rutte II, waar de PvdA deel van uitmaakte. Haha, niets is minder waar. Mevrouw was namelijk net als Asscher minister in dat rampenkabinet. Ja, oké, haar portefeuille was Buitenlandse Handel en Ontwikkelingssamenwerking maar toch: zij zat ook bij de ministerraden en was dus mede-verantwoordelijk voor het wanbeleid van Rutte II, inclusief de toeslagenaffaire. Voor we het vergeten: dat wanbeleid zorgde ervoor dat de PvdA in 2017 een historische nederlaag leed. Ik bedoel maar: deelname van de PvdA aan dat kabinet resulteerde uiteindelijk in slechts 9 kamerzetels voor de PvdA. Negen.","1"
"503","https://opiniez.com/2021/02/15/sigrid-kaag-de-zoveelste-klimaat-doemprediker/ferdinand-meeus/","Sigrid Kaag: de zoveelste klimaat-doemprediker Speech vol angstzaaierij en feitenvrije stellingen Volgens minister en D66-lijsttrekker Sigrid Kaag staat ons huis in brand en moeten we onmiddellijk actie nemen om de planeet te redden. De minister slaagt erin om alle mogelijke en onmogelijke natuur- en klimaatcatastrofen te noemen die ons te wachten staan…gaande van opbranden tot verzuipen en alles daartussen.De minister vermeldt in haar kick-off speech voor de D66-verkiezingscampagne dat sinds haar jeugd de wereld ingrijpend is veranderd door de klimaat- en natuurcrisis. De opwarming heeft “diepe wonden” geslagen, ook nu al in Nederland.Ter ondersteuning van de klimaat- en natuurcrisis worden volgende zaken expliciet aangehaald door de minister:1) Natuur en dierenrijk lijden onder klimaatverandering 2) Hogere temperaturen wakkeren bosbranden aan, ook in Nederland3) Landijsmassa’s smelten 4) Dooi van permafrost geeft landverzakkingen in Noordpool5) Sinds 1970 bijna 70% van alle dieren uitgestorven6) Nederland meest acuut bedreigd door stijging zeespiegel. Propaganda Het lijkt sterk op de klimaatalarm-propaganda van Extinction Rebellion. De minister is blijkbaar vergeten dat klimaatverandering van alle tijden is. Onze planeet heeft de laatste 800.000 jaar acht grote ijstijden gekend, waarbij natuur en klimaat er telkens beter uitkwamen door meer biodiversiteit. Onze soort heeft na de laatste ijstijd – zo’n 10.000 jaar geleden – dankzij de daaropvolgende opwarming prachtige beschavingen voortgebracht. De minister is blijkbaar ook vergeten dat CO2 geen giftige stof is of een vervuiler, maar de belangrijkste voedselbron voor planten en bomen door fotosynthese. Zonder CO2 is er geen groen, geen leven. Weet de minister dat er in elke slok bier, cava, cola en bruiswater tussen 6000-10000 ppm (delen per miljoen) aan CO2 zit ? Dat is 20 keer meer dan in de lucht. Ik hoop dat de minister de wetenschap volgt, daarom nu een factcheck met wetenschappelijk onderbouwing, van een paar foute alarmhysterie-beweringen.","1"
"504","https://opiniez.com/2021/01/26/avondklok-een-on-nederlandse-vorm-van-repressie/chris-van-henegouwen/","Avondklok: een on-Nederlandse vorm van repressie Overheid als tegenstander van de burger Met de avondklok als nieuwste stap lijkt de overheid de tegenstander van de burger te zijn geworden. Macht uitoefenen en geweld gebruiken zijn aan de orde van de dag. Ons land is in de greep van politici die verslaafd zijn aan repressief beleid. Waarom wordt dit alles geaccepteerd? En hoeveel schade zal de Staat der Nederlanden hierdoor tenslotte hebben aangericht, vraagt Chris van Henegouwen zich af. Zaterdagavond stond ik met gemengde gevoelens naar het natte trottoir voor mijn woning te kijken. Het was een bizarre ervaring dat het wandelpad nu opeens verboden gebied was geworden. De tuin grensde aan een no go area. Een onzichtbaar hek, waaraan een prijskaartje van € 95 hing, versperde de toegang tot de openbare ruimte. Dat ik daar niet mocht komen voelde net zo onwerkelijk als een vliegtuig het WTC in zien vliegen. Zo’n vervreemding duurt een tijdje, voordat je hersens het ‘een plek kunnengeven’, zoals het cliché luidt. Als ik met mijn linkerbeen in de tuin sta en met mijn rechter op het voetpad, riskeer ik dan een boete van € 47,50? Je gaat je de gekste dingen afvragen tijdens zo’n aanpassingsproces.Tegenstander De politie is je beste vriend,’ was een populair motto dat in de jaren zestig opgeld deed. Voor het eerst in mijn leven heb ik nu het oncomfortabele gevoel dat de overheid je tegenstander is. Haar onderdrukkende gedrag is zo autoritair, met een beetje fantasie kun je de laarzen al bijna door de lege straten horen marcheren. De Duitse regering, en dat is geen fictie, treft inmiddels voorbereidingen voor de internering van onwillige burgers, terwijl die niet door een rechter wegens een misdrijf zijn veroordeeld.","1"
"505","https://opiniez.com/2020/12/10/hoeveel-moeten-we-groenlinks-nog-vergeven/inesvanbokhoven/","Dus het GroenLinkse kandidaat-Kamerlid en moslimzuster Kauthar Bouchallikht gooit het nu op een ‘ik-was-jong-en-had-beter-moeten-weten’, nadat de foto’s van haar op een met hakenkruizen besneeuwde demonstratie opdoken. Ach ja. Wat moeten we met zo’n slap en snel excuusje? Hoeveel moeten we een partij als GroenLinks blijven vergeven? Die vraag stel ik vrij serieus. Rosenmöllers opmerking over het bloeden van Pim Fortuyn was te lomp voor woorden (op 2:42), en de frauderende bokkesprongen van MarikoPeters destijds in Afghanistan waren ook al lullig genoeg, maar sindsdien is de lijst alleen maar langer geworden, met steeds meer zorgwekkende zaken. En had een deel van de partij tijdens de affaire-Peters nog wel door dat men zichzelf volkomen ongeloofwaardig maakte als men niet ingreep – omdat GroenLinks nu eenmaal dolgraag met het morele vingertje zwaait naar anderen – de afgelopen jaren lijkt dat besef vervangen te zijn door een alomvattend ‘Wij hebben gewoon altijd gelijk, klaar. En nou ophouden met zeuren.’Arrogantie En de arrogantie van GroenLinks en sommige van haar leden is werkelijk stuitend. De tweets van de Amsterdamse wethouder Rutger Groot Wassink, bijvoorbeeld, laten weinig aan de verbeelding over als het gaat om ’s mans haatten opzichte van alles dat anders is dan hij. Het is mooi dat hij dit gebaar maakt naar ‘haters’, maar het probleem met de narcisten van GroenLinks is dat ze werkelijk iedereen die maar een millimeter afwijkt van hun gedachtengoed zien als ‘haters’. En als ‘fout’. En dus vooraan staan om zware morele veroordelingen uit te spreken. Onderbuik De media nemen die veroordelingen maar wat graag over, zoals we onlangs zagen tijdens de problemen in het FvD. Hee, alles voor de verkoop. En ‘onderbuik’ verkoopt beter dan feiten.","1"
"506","https://opiniez.com/2020/11/28/waarom-is-rechts-in-nederland-zo-kinderachtig/inesvanbokhoven/","Waarom is Rechts in Nederland zo kinderachtig Een puinhoop van stuurloze bewegingen Jongens, dit wordt een kritische column over rechts. Want er moet me heel wat van het hart. En zeker in deze week, waarin de partijschandalen elkaar in een niet bij te houden tempo opvolgen. Ik heb geen zin om in te gaan op alle details van het gedonder rond het Forum; er zijn, in onze getalenteerde redactie, mensen die daar veel wijzere woorden over kunnen spreken dan ik. Ik ga ‘m ietsje groter onder de loep leggen: waarom is rechts in Nederland zo kinderachtig? Engeland Ik heb in de jaren ’80 een tijd in Engeland gewoond als nanny. Het land waar conservatisme, destijds in elk geval wel, de normaalste zaak van de wereld was. Nu woonde ik bij een wel heel erg conservatief gezin: hij was bankier, zij was van adel, en ze hadden vijf kinderen waar ik dan voor was ingehuurd. Nou pleit ik niet voor het soort conservatisme waarbij kinderen hun grootouders keurige bedankbriefjes moeten schrijven na een logeerpartijtje op het kasteel (geen grap), maar hemeltjelief, je beseft toch wel dat er een enorm verschil zit tussen een krant als The Times in Engeland en ons grootste rechtse dagblad, De Telegraaf. Met alle respect voor dat laatste medium, maar men komt qua niveau, stijl en uitstraling nog niet in de buurt van een kwaliteitskrant als The Times. Hun wapenspreuk, ‘Dieu et mon droit’ (‘God en mijn recht’) is terug te voeren naar nota bene Richard I, Leeuwenhart. Die krant staat ergens voor, dat weet je gewoon. Voor iets dat stevige wortels heeft.Stuurloze bewegingen En dat is nog maar een klein voorbeeld. Rechts Nederland is een puinhoop van stuurloze bewegingen, die eigenlijk geen idee hebben waar ze naartoe willen, en nog veel minder hoe ze er moeten komen. ","1"
"507","https://opiniez.com/2020/11/26/een-ontluisterend-beeld-van-politieke-onmacht/freekvanbeetz/","Een ontluisterend beeld van politieke onmacht Bestuurlijk onvermogen rond kinderopvangtoeslag Alle media-aandacht gaat uit naar het tumult bij het Forum. De afgang van Wiebes en Asscher tijdens de verhoren bij de kinderopvangtoeslagaffaire haalde daardoor onterecht nauwelijks het nieuws: een stuitende journalistieke wanprestatie. Bij deze verhoren bleek niet alleen het al te bekende acute ‘geheugenverlies’ van politici en ambtenaren, maar vooral het zorgelijke disfunctioneren van de overheid, waardoor de burger volledig uit beeld is geraakt, schrijft Freek van Beetz. Bestuurlijk onvermogen Voorzitter Van Dam (CDA) van de Parlementaire Ondervragingscommissie Kinderopvangtoeslag verzuchtte op 24 november, aan het eind van de verhoren van de voormalige bewindslieden Wiebes en Asscher: “Ik heb ergens het idee dat ik hier vandaag naar het wereldkampioenschap Bestuurlijk Onvermogen heb gekeken.” Voormalig vicepremier, minister en huidige PvdA-lijsttrekker Lodewijk Asscher ging wel heel erg diep door het stof: alle varianten van “Ik heb dat toen niet gezien” en “Ik was me er niet bewust van” werden wel zo’n beetje uitgeput. Al eerder liet Van Dam zich tegenover een deemoedige Wiebes ontvallen: “Wat is eigenlijk de meerwaarde van een staatssecretaris in de context zoals u die beschrijft?” Dat verhoor, van de toenmalige staatssecretarissen van Financiën Weekers en Wiebes en de toenmalige minister van Sociale Zaken en vicepremier Asscher, was een onthutsend schouwspel. Zelden heb ik dat ‘bestuurlijk onvermogen’ zo weinig verhullend aan me zien voltrekken. Wanvertoning Des te opmerkelijker is het dat deze (wan-)vertoning nauwelijks in de media de aandacht kreeg die zij verdiende. In diezelfde media, die zich bij voortduring op de borst slaan als waakhonden van de democratie en bewakers van de rechtstaat, was deze beschamende getuigenis van de wijze waarop – vaak kwetsbare – burgers op genadeloze wijze door vertegenwoordigers van diezelfde rechtstaat werden kapotgemaakt, verbannen naar de achtergrond.","1"
"508","https://opiniez.com/2020/11/25/chaos-binnen-fvd-kent-een-verliezer-de-rechtse-kiezer/robert-raupach/","Chaos binnen FvD kent één verliezer: de rechtse kiezer The Bigger Picture geschetst Forum voor Democratie trapt in dezelfde valkuilen die andere nieuwe politieke partijen fataal werden. De partij lijkt een aangeslagen bokser, die sinds de rel rondom het vertrek van Henk Otten in slow motion richting de mat tuimelt. Een nieuw dieptepunt werd afgelopen weekend ingeluid door de ophef over nazi-sympathieën en racistische uitspraken binnen de jongerenafdeling van de partij. Robert Raupach geeft een helikopterview. De ontwikkelingen volgen elkaar in een haast niet bij te houden tempo op. Hoe dit uiteindelijk afloopt is daarom niet te voorspellen, maar één ding staat al vast: de rechts georiënteerde kiezer is de dupe en lijkt zijn redelijke optie bij de verkiezingen van maart 2021 te verliezen. Ruzies, schandalen en vertrekkende prominenten horen bij politieke partijen zoals verbroken beloftes. Wat dat betreft heeft FvD zich aardig aangepast aan de door hen zo verguisde ‘kartelpartijen’. Het stuurwiel van de VVD heeft een onophoudelijke afwijking naar links, het CDA heeft zichzelf de stuurloosheid in gestemd en de PVV staat buitenspel. En toen was daar het moment waarvan je bang was dat het zou komen. Forum is Baudet In tegenstelling tot wat de FvD’ers, die Baudet nu uit de macht willen drukken, veronderstellen is de grootste ledenpartij van Nederland een one-man-show. Alles draaide vanaf de eerste dag om de charismatische leider. Hij wist de (op dat moment) juiste mensen om zich heen te verzamelen en bracht de beweging, die vijf jaar geleden als conservatieve denktank startte, naar de grootste partij in de Provinciale statenverkiezingen in 2019. Een ongekende prestatie, die zonder hem ondenkbaar was geweest.","1"
"509","https://opiniez.com/2020/09/06/grapperhaus-minister-zonder-geloofwaardigheid/henkstratingprive/","Schrijf een artikel als je kwaad bent en je schrijft het beste artikel dat je nooit had moeten schrijven”, is een wijze les die ik doorgaans in acht neem. Maar nu niet. Mijn boosheid over het koppige aanblijven van Ferd Grapperhaus als minister van Veiligheid & Justitie schreeuwt om een reactie. Die ga ik geven. Het Algemeen Dagblad heeft het bruiloftsdebat, zoals de krant het noemt, gereconstrueerd. Die reconstructie wordt in de kop erboven kernachtig samengevat: “Grapperhaus dacht geen seconde aan opstappen”. Alsof een minister in een democratie zélf beslist of hij moet opstappen of niet… Pluche Dat is ook niet het geval. Het is nog érger: vriendjespartijpolitiek en een handvol spiegeltjes en kralen voor de oppositie heeft deze minister-zonder-geloofwaardigheid op het regeringspluche gehouden. Een minister-zonder-geloofwaardigheid die nota bene wíst dat hij zijn geloofwaardigheid in de ogen van zeker vier op de tien Nederlanders had verloren. Het Algemeen Dagblad verwoordt het treffend: “Hoewel de buitenwacht rekening hield met het aftreden van Ferd Grapperhaus heeft hij dat zelf geen moment overwogen. Premier Rutte en CDA-leider Hugo de Jonge evenmin.” Minachting Dat laatste maakt het nóg erger. Dat een minister-zonder-geloofwaardigheid zélf blind is voor de realiteit en hoopt met wishful thinking de werkelijkheid naar zijn wensen te kunnen veranderen, valt nog enigszins te begrijpen. Maar dat de premier van ons land, en de politiek leider en beoogd lijsttrekker bij de komende verkiezingen van de tweede regeringspartij, een minister-zonder-geloofwaardigheid koste wat kost in het zadel willen houden, is niets minder dan minachting voor de democratie. De wijze waarop ‘het spel vervolgens wordt gespeeld’ getuigt óók van die minachting. Grapperhaus moet zijn fouten erkennen en zich daarvoor publiekelijk verontschuldigen. Het Algemeen Dagblad meldt fijntjes dat vanuit de VVD aan premier Rutte een seintje zou zijn gegeven dat excuses maken wel  ‘handig zou zijn’.","1"
"510","https://opiniez.com/2020/08/19/de-nieuwe-waterscheiding-kartel-versus-forum-en-pvv/rutgervandennoort/","Iedereen die maar een beetje historisch besef heeft én de werkelijkheid met enige distantie kan bekijken, ziet dat er in de afgelopen twintig jaar een kloof is ontstaan tussen enerzijds partijen die tot het cordon sanitaire veroordeeld zijn (PVV en FVD) en anderzijds het partijkartel. Deze waterscheiding werkt door in verschillende onderdelen in de samenleving en contact over en weer ontbreekt volledig. Waar leidt dit toe? Beweging Het Forum lijkt zich neer te leggen bij de constatering dat het doorbreken van het kartel onmogelijk is. Deze vaststelling leidt bij hen echter niet tot verlamming, maar juist tot een bredere ambitie. Zo noemt de club van Baudet zich geen politieke partij, maar een beweging, en hebben ze naast een politieke poot nu ook een mediakanaal. Er zijn ambities voor het oprichten van een eigen kunstgalerie en universiteit. Het ontbreekt nog aan specifieke sportverenigingen en scholen, maar de lijn is overduidelijk: zo veel mogelijk contactmomenten in het leven moeten de ideologie van de partij uitdragen. Of, misschien beter gezegd: er moet een (hoognodig) tegenwicht ontstaan tegenover de eenzijdige uitingen van het kartel. Zuilen Deze trend lijkt een beetje op de verzuiling van vroeger op basis van kerkgenootschap, met hét grote verschil dat er nu een overzichtelijk speelveld lijkt te zijn van slechts twee stromingen. Of je ondersteunt het politieke kartel, gelooft bijna blind de mainstream-media, de instituten, de ‘wetenschap’ (denk aan het navolgen van RIVM en ‘klimaatdeskundigen’) en je steunt het Nederlandse lidmaatschap van de EU. Of je stelt kritische vragen en durft daar ook consequenties aan te verbinden. Er is ook een kleine stroming van mensen die er tussenin zitten en pretenderen kritisch te zijn, maar als het op daden aankomt toch meer appreciatie voor het heersende systeem hebben dan durven te staan voor hun kritiek.","1"
"511","https://opiniez.com/2020/07/26/het-volgende-kabinet-rutte-komt-er-gewoon-weer-aan/kees-rooke/","We leven in turbulente tijden. Begin volgend jaar zal het wellicht wat rustiger zijn dan nu, maar toch zal de nasleep van de coronacrisis voelbaar zijn. Er zullen veel mensen zonder werk zitten en de staatsschuld zal fors zijn opgelopen. ‘Oude dossiers’ gaan de politieke agenda straks weer bepalen. Financieel jurist Kees Rooke blikt vooruit op de verkiezingen van 17 maart 2021. Thema’s Wat zijn naar mijn idee de belangrijkste thema’s voor de verkiezingen?Koopkracht: Wie draait er op voor de gevolgen van de coronacrisis? Klimaat: Eindelijk kunnen de kiezers zich uitspreken over het klimaatakkoord waarin zij nooit gekend zijn;Europa: minder of meer EU?Immigratie: Hoe moeten we (voor zover mogelijk) omgaan met de aanhoudende stroom asielzoekers?KoopkrachtDe coronacrisis heeft voor een enorme economische krimp en vele faillissementen gezorgd. Het begrotingstekort van de overheid is door het dak gegaan. De kabinetten-Rutte hebben de afgelopen jaren de lasten verhoogd en de staatsschuld voor een deel afgelost. Door de coronacrisis is deze aflossing in één keer verdampt. Het begrotingstekort voor het jaar 2020 zal tussen de 60 en 80 miljard uitkomen en de staatsschuld zal stijgen boven de 400 miljard euro.Een lastenverlichting lijkt onmogelijk. Wel kan er geld ‘gevonden’ worden bij andere dossiers.Klimaat Het kabinet kwam in 2019 met een Klimaatakkoord en een Klimaatwet waarin een groot aantal maatregelen werd afgesproken, die van begin af aan omstreden waren (“van het gas af”) of dat later werden (biomassa). Daarnaast werden innovatieve energiebronnen zoals thorium en kernenergie buiten de discussie gehouden. Het kabinet heeft tot dusver krampachtig vastgehouden aan de doelstellingen van het Klimaatakkoord, maar zonder biomassacentrales is dit onhaalbaar. En die biomassacentrales wil echt niemand meer. Dit kan een groot probleem worden voor de regeringspartijen die het gevoerde beleid moeten uitleggen en aangeven hoe nu verder.","0"
"512","https://opiniez.com/2020/06/20/de-minachtende-lichaamstaal-van-sylvana-simons/inesvanbokhoven/","Wat was het weer een schitterend optreden van Sylvana eergisteren in de Amsterdamse gemeenteraad. Voor wie het niet gezien heeft, zal ik het kort beschrijven. Mevrouw van Soest, de fractievoorzitter van de Partij van de Ouderen, had (hoe kan het anders) een fikse aanvaring met mevrouw Simons, die haar (hoe kan het anders) suggestief in verband bracht met discriminatie en nationalisme.Wil van Soest reageerde hier terecht verbolgen op, en liet, met behulp van een foto, aan Sylvana zien dat de beschuldiging geheel onterecht was. Dat was (hoe kan het anders) volkomen zinloos: Sylvana, die toch al niet bekend staat om haar diplomatieke gaven, besloot zich van haar meest beroerde kant te laten zien, toen de voorzitter haar vroeg of ze wilde reageren.“Jazeker”, zei Sylvana, “op deze manier.”En daarna gaf ze mevrouw Van Soest het meest hatelijke, neerbuigende, spottende applausje dat ik ooit heb gezien – nog altijd met die blik die droop van minachting. Hoe kan het anders? Lichaamstaal Ik moet zeggen dat ik het knap van Van Soest vind dat ze hier kalm bij bleef. Werkelijk heel erg knap. Ik vermoed dat Van Soest, die zich daarmee de ‘oudste en meest wijze’ toonde, ondertussen wel weet hoe de hazen lopen als Sylvana haar mond open doet, want laten we eerlijk zijn: er valt, letterlijk en figuurlijk, niet met Sylvana Simons te praten. Ik denk aan de jongeman die ooit Sylvana passeerde tijdens een overleg met haar partijgenoten, en in zijn aangeschoten toestand “Woh!” zei – omdat-ie niet zo vaak BN-ers zag, zoals hij haar even later uitlegde. Sylvana had iets anders verstaan en gaf hem (hoe kan het anders) het nadeel van de twijfel, en zei daarbij iets opmerkelijks: “Taal is meer dan woorden, het is lichaamstaal, het is de energie die je uitstraalt… Ik voelde agressie van je af komen”.","1"
"513","https://opiniez.com/2020/06/06/het-narcisme-van-groenlinks/inesvanbokhoven/","Nou, we hebben het ondertussen allemaal wel gelezen: Femke Halsema weigert enige verantwoordelijkheid te nemen voor de gefaalde demonstratie van afgelopen maandag. En om eerlijk de waarheid te zeggen, is dat exact wat ik verwacht had. Het is misschien een beetje kinderachtig om het zo op te sommen, maar wanneer maakte u het voor het laatst mee dat iemand van GroenLinks zich uit eigen beweging verontschuldigde, een fout toegaf, erkende dat iemand anders wellicht ook een punt had, of aangaf ongelijk te hebben? Ik kan het me ook niet heugen en vraag me zelfs af of het wel ooit gebeurd is. Ik volg – sinds de inbreker Duyvendak de campagne uitzette voor de huidige koers – de club redelijk nauwgezet en voorzie ze van kritiek waar ik maar kan. Niet omdat ik het met hun standpunten oneens ben, daar gaat het me nog niet eens om, maar omdat ik vind dat GroenLinks zo’n beetje de meest narcistische partij van Nederland is geworden onder de leiding van deze meneer. En narcisme is iets gevaarlijks. Meer dan mensen denken. Wat is narcisme precies? Want het is een term die heden ten dage rondvliegt als een ergerlijke mug; elke politicus of bekendheid wordt er wel een keertje voor uitgemaakt, voor narcist. En de meeste mensen denken dat narcisme zoiets is als ‘overdreven ijdelheid’ – en dat is het dus niet. Het is een vorm van zelfbescherming waarbij de angst voor een negatief zelfbeeld centraal staat, en vanuit die angst wordt vrijwel alles aangewend door de narcist om toch vooral maar niet geconfronteerd te worden met gevoelens die hij onaangenaam vindt. Om dat te bereiken ontwikkelt de narcist een aantal eigenschappen die hem daarbij helpen, maar die voor de omgeving vaak ongekende problemen opleveren. Er zijn dikke boeken over vol geschreven, want narcisme wordt gezien als een soort psychologische epidemie van deze tijd.","1"
"514","https://opiniez.com/2020/06/01/d66-virus-besmet-de-samenleving/henkstratingprive/","Er heerst naast het corona-virus nog een virus in onze samenleving: het D66-virus. Een virus van besluiteloosheid als het gaat om het maken van échte keuzes die nodig zijn voor de grote politieke vraagstukken: Europa, migratie, klimaat en economie. Henk Strating wijst de weg om dit virus de baas te worden. Kool en geit sparen. Kent u het raadsel van de wolf, de geit en de kool? Een boer wil ze alle drie naar de overkant van de rivier varen, maar hij kan er maar één tegelijk meenemen in zijn bootje. Als hij de kool meeneemt vreet de wolf de geit op, maar als hij de wolf meeneemt eet de geit op zijn beurt de kool op. En als hij eerst de geit naar de overkant brengt schuift hij het probleem voor zich uit. Hij moet immers vervolgens óf de wolf óf de kool overvaren. En als hij daarna terug vaart wordt aan de overkant van de rivier de geit of de kool alsnog opgegeten. De boer staat model voor D66. D’66 – toen nog met een luchtkomma – werd in 1966 opgericht. Als een alternatief voor rechts en links in de Nederlandse partijpolitiek. Dat klonk en klinkt velen die de links-rechts-tegenstellingen beu waren sympathiek in de oren. Maar D66 is ook de partij die geen échte keuzes maakt. Dat D66-virus heeft de afgelopen halve eeuw de Nederlandse samenleving besmet. Waardoor we met elkaar óók geen échte keuzes maken. Het is de hoogste tijd om het D66-virus de baas te worden. Het één, noch het ander D66 prijst zichzelf graag aan als alternatief. Prominente D66-ers noemden hun partij on-ideologisch (Van Mierlo), pragmatisch (Gruijters) en anti-populistisch (Pechtold). Redelijk Radicaal luidde de titel van de jubileumbundel bij het 50-jarig bestaan. De geschiedenis van D66, 1966-2003, draagt de titel Tussen ideaal en illusie. En wie herinnert zich nog dat Jan Terlouw Nederland vanaf de verkiezingsposters toeriep: D’66 Het Redelijk Alternatief! Al deze slogans vertellen vooral wat D66 niét is.","1"
"515","https://opiniez.com/2020/05/17/de-nepnieuws-obsessie-van-kajsa-ollongren/rutgervandennoort/","Kajsa Ollongren is midden april na een lange ‘winterslaap’ door ziekte weer als minister aan het werk getogen. Deze week bewees zij opnieuw maar weinig te hebben nagedacht over haar belabberde staat van dienst. Ze kwam dit keer met beschuldigingen dat Rusland desinformatie over het coronavirus verspreidt. Zonder daarvoor enige vorm van bewijs te leveren.  PatroonIn haar gedrag is een duidelijk patroon zichtbaar: Ollongren is overtuigd van een verondersteld actueel ‘probleem’ op het gebied van nepnieuws/internet/sociale media/buitenlandse beïnvloeding (kiest u maar) en trekt met veel bombarie aan de alarmbel. Na verloop van tijd blijkt dat ze geen bewijs voor haar beweringen heeft en kiest ze de vlucht naar voren in plaats van excuses te maken. Ze komt dan vervolgens niet terug op haar eerdere uitspraken, maar begint te draaien en kiest een ander thema. Wat blijft hangen is een rookgordijn, verwarring en verontwaardiging bij de objecten van deze valse beweringen. Ook lijkt Ollongren na jarenlang falen niets te hebben geleerd van haar eigen handelen. Zelfreflectie is onzichtbaar. Waarom is ze eigenlijk teruggekomen na haar ziekte? Waarom heeft ze niet ingezien dat de functie van minister boven haar macht ligt, net als minister Bruins moest concluderen? Laten we eens terugkijken. Russische beïnvloeding Eind 2017 komt Ollongren met de opzienbarende bewering dat Rusland de Nederlandse Tweede Kamerverkiezingen van 2017 zou hebben beïnvloed. Ook zou er een grote hoeveelheid nepnieuws worden verstuurd vanuit Rusland. Twee jaar later bleek – op basis van een door haar zelf geëntameerd en aan de Tweede Kamer aangeboden ‘wetenschappelijk’ onderzoek – dat daarvan helemaal geen sprake was. Heeft minister Ollongren haar excuses aan Rusland aangeboden voor haar onjuiste bewering over de beïnvloeding van de verkiezingen van 2017? Nee, dat heeft ze niet.","1"
"516","https://opiniez.com/2020/02/04/rutte-iii-is-uitgeregeerd/johannes-vervloed/","Terwijl je met een beetje goede wil nog kon zeggen dat Rutte I (en in mindere mate Rutte II) beleid voerde – de economische crisis werd aangepakt – is daar bij Rutte III weinig meer van te merken. Problemen worden niet opgelost en nieuw beleid wordt niet meer gemaakt. Het kabinet beperkt zich tot symptoombestrijding en symboolpolitiek.Het karwei – om met oud-premier Lubbers te spreken – is af, althans in de eigen perceptie. Het doel dat de kabinetten onder Rutte zich hadden gesteld is bereikt. De economische crisis is bezworen. De president van De Nederlandse Bank, Klaas Knot, gaf recentelijk in Buitenhof de economie zelfs een negen.Maar de bomen blijven niet tot in de hemel groeien. Knot waarschuwde dat de hoogconjunctuur niet eeuwig duurt. Er doen zich al capaciteitsproblemen voor in de industrie en de krapte op de arbeidsmarkt neemt toe. Het is zaak voorbereidingen te treffen voor slechter weer.Het kabinet zou de lasten van burgers en bedrijven moeten verminderen (belastingverlaging) en onnodige bureaucratie moeten opheffen (deregulering) om koopkracht te creëren en investeringen aan te moedigen. Op die wijze kan voorkomen worden dat het economische dal waar Nederland door zal moeten te diep wordt en er weer bezuinigd moet worden.Het kabinet doet echter precies het omgekeerde. Het laat de lasten van de burger steeds verder oplopen, met btw- en accijnsverhoging en met verhoogde premies voor WW en AOW. Het resultaat is een ongekend hoge lastendruk die in de 10 jaar van Rutte I, II en III opgelopen is van 35 tot bijna 40 %!Er kan meer worden gedaan Maar het kabinet zou meer kunnen doen dan belastingverlaging en deregulering. Het zou een bevolkingsbeleid kunnen voeren om de voorspelde bevolkingsexplosie in te dammen en daarmee de verzorgingsstaat betaalbaar te houden.Het zou de woningbouw een impuls kunnen geven door op te houden met het zinloze stikstof- en PFAS-reductiebeleid.","1"
"517","https://opiniez.com/2019/11/12/wat-vindt-de-christenunie-van-de-leugens-van-rutte/rutgervandennoort/","Na een week vol turbulentie is het nu kristalhelder. Tijdens één van de ruim 3000 bombardementsvluchten van de Nederlandse F16’s in Irak blijken er in 2015 70 burgerslachtoffers te zijn gevallen. Dat was bekend bij de toenmalige minister van Defensie Jeanine Hennis, maar ze heeft – waarschijnlijk bewust – foute informatie aan de Tweede Kamer gegeven. Op 23 juni 2015 zei Hennis dat er geen sprake is geweest van Nederlandse betrokkenheid bij burgerslachtoffers door luchtaanvallen in Irak. De cruciale vragen hangen nu boven de markt “Wat wist Mark Rutte? En wanneer wist hij wat?” Navraag bij onze premier leidde tot het inmiddels bekende antwoord: “‘Ik heb daar geen herinnering aan“. Tja. Als het zou nou gaan om een bureaucratisch vraagstuk, bijvoorbeeld hoeveel managementlagen er in een ziekenhuis gemiddeld zijn, dan heb ik er het volste begrip voor dat je dat vier jaar na dato dat niet meer precies weet. Het is echter hoogst onwaarschijnlijk dat als een normaal mens hoort dat er 70 burgerdoden zijn gevallen bij een luchtaanval, hij dit weer vergeet. Net als dat Rutte weet dat er doden zijn gevallen bij de MH17-ramp. En dat er Nederlandse militairen in Mali om het leven zijn gekomen bij een mortierincident. Sterker nog: ik neem aan dat de premier direct door Hennis is gebeld omdat het om een ernstig incident ging in een strijdgebied waarbij Nederlandse militairen direct waren betrokken. Het is dus voor mij geen vraag meer of premier Rutte wel op de hoogte was. Natuurlijk is het zo dat bij deelname aan een oorlog zaken mis kunnen gaan. Ja, mogelijk waren de burgerdoden het gevolg van een inschattingsfout van de militaire inlichtingendienst, ook dat is helaas mensenwerk. Maar hier is de betrouwbaarheid van de minister-president aan de orde. Leugenspel We zijn dus in een groot leugenspel beland, waarin Rutte zal proberen zijn eigen hachje te redden.","1"
"518","https://opiniez.com/2019/10/23/kajsa-ollongren-minister-van-waarheid-en-deugmedia/asherbenavraham/","Er is een poging tot karaktermoord gedaan. Minister van Waarheid en Deugmedia Kajsa Ollongren heeft via een duurbetaald, pseudo-wetenschappelijk broddelonderzoek aan de Tweede Kamer laten weten dat OpinieZ en een reeks andere rechts georiënteerde websites “junk news” brengen. Het is te gek voor woorden. We kunnen vaststellen dat de minister en haar gretige UvA-onderzoeksposse het verschil niet kennen tussen een opinieartikel en een nieuwsbericht. Het eerste gaat over een mening, het tweede gaat over feiten. Een opinie is subjectief en persoonlijk, een nieuwsbericht is zo objectief mogelijk en ontdaan van persoonlijke inkleuring. OpinieZ is – de naam zegt het al – een opiniemagazine, geen nieuwssite.  Maar de zaak is veel erger dan een technische definitiekwestie.  Ollongren heeft een agenda. De minister vindt dat kritische meningen gevaarlijk zijn. Meningen die afwijken van de opvattingen die 24/7 door politici, ambtenaren en de MSM worden rondgebazuind. Ze vindt die afwijkende meningen zó bedreigend voor het van overheidswege gepropageerde eenheidsdenken, dat de burger er tegen moet worden beschermd.  Want de dreiging komt van rechts, volgens Ollongren en haar universitaire smaadsquad. Ze komt met een onderzoeksrapport met onbegrijpelijke lawaaitaal, rap getrokken conclusies, lijstjes van foute websites, bolletjesplaatjes, tabellen en grafieken. We zien een minister die via een onderzoeksbureau van de Universiteit van Amsterdam denkt te moeten bepalen wat de waarheid is, wat betrouwbaar nieuws is en wat betrouwbare meningen zijn. Het angstvisioen van George Orwell is zo weer een stap dichterbij gekomen. Het gevaar komt van rechts, volgens de minister.  Dat gevaar wordt voorzien van een ministeriële bijsluiter: Let op, foute mening! Nepnieuws! Hyperpartijdig! Tendentieus! Ongeloofwaardig! Geen journalistieke standaards! Mijn wrange conclusie is dat voor Ollongren de norm voor betrouwbaar nieuws en betrouwbare meningen op links ligt.","1"
"519","https://opiniez.com/2019/07/31/er-is-ruimte-voor-een-nieuwe-partij-tussen-fvd-en-vvd/jangajentaan/","De media werden deze week gedomineerd door het gedwongen vertrek van de voormalige tweede man van FvD, Henk Otten. In demêlee  van wederzijdse beschuldigingen over malversaties of te ruime betalingen, kwam het inhoudelijke conflict niet echt duidelijk op tafel. Toch was dit er wel: de conservatieve of “boreale” stroming binnen FvD kwam steeds meer in botsing met de liberale.Sommigen die op de hand zijn van Baudet, als ook de beide Paul’s (Frentrop en Cliteur) ontkennen dat er sprake was van inhoudelijke verschillen. In hun narratief zou het Otten puur zijn te doen om macht en geld en is er nu een noodzakelijke correctie gepleegd waardoor FvD verder kan groeien, ontdaan van Otten.Hoewel Otten inderdaad met harde hand de partij regeerde, getuige zijn kortwieken van de regionale partijbaronnen begin 2018, klopt het ontkennen van de inhoudelijke verschillen tussen Baudet en Otten niet. Die verschillen waren zichtbaar, ze hebben geleid tot spanningen en Baudet zal zich daardoor geremd hebben gevoeld. Otten stond voor de gematigde, liberale richting; Baudet voor de romantisch conservatieve, vergezeld met uitstapjes naar dubieuze figuren en controversiële uitspraken. Eén voorbeeld v an die inhoudelijke verschillen was een verschil van inzicht met betrekking tot de Nexit dat zich in februari openbaarde, nog ver voor het losbarsten van het conflict. In een programma van WNL zei Otten dat hij niet per se voor een Nexit is, maar wel tegen de Ever Closer Union. “Laten we de interne markt behouden. Wat wij willen, is terug naar de EEG waarin we economisch samenwerkten. We willen een assertiever beleid richting Brussel,’ aldus OttenDe correctie van partijleider Baudet volgde meteen. “Ik ben ideologisch tegen de EU, tegen de interne markt, tegen de open grenzen, tegen de euro, tegen het hele ding. Dat staat in ons verkiezingsprogramma en is al jaren onze lijn”, zei Baudet. Otten werd gedwongen zijn woorden in te slikken. Er was dus een politiek inhoudelijk verschil tussen Otten en Baudet, niet alleen waar het de filosofische uitstapjes van de partijleider betrof, maar ook inzake de EU.","1"
"520","https://opiniez.com/2019/06/20/het-asociale-gezicht-van-groenlinks/pamelapinas/","GroenLinks heeft zich weer eens van haar dictatoriale kant laten zien. Eerst zuivert de partij op oud-communistische wijze het Tweede Kamerlid Zhini Özdil weg omdat hij te kritisch is over het leenstelsel. Direct daarna kan het Provinciale Statenlid Carla Brugman haar biezen pakken omdat ze overwoog een coalitiesamenwerking met de PVV en FvD aan te gaan in Limburg. Ruzies en reacties die laten zien dat GroenLinks een imagoprobleem heeft. Wat wil de “partij van de verbinding” nu eigenlijk uitstralen? De breuk tussen Klaver en Özdil ligt extra gevoelig omdat de twee zo’n goede band met elkaar hadden. Een band die niet bestand bleek tegen een politieke discussie over het leenstelsel. Het leenstelsel is de opvolger van wat voorheen studiefinanciering werd genoemd. Studiefinanciering betrof het geld dat door DUO (Dienst Uitvoering Onderwijs) aan studenten werd gegeven in de vorm van een ‘tijdelijke lening’. Een ‘lening’ die werd omgezet in een ‘gift’ zodra men een diploma had behaald. Door de invoering van het leenstelsel is deze ‘tijdelijke lening’ een ‘permanente lening’ geworden. Het geleende geld dient met rente terugbetaald te worden. Met als gevolg dat studenten nu soms voor tienduizenden euro’s in het rood staan en de nationale studieschuld momenteel al bijna 22 miljard bedraagt. Jesse Klaver en GroenLinks hebben aan dit asociale plan meegewerkt. Jesse en zijn partij hebben niet alleen voor het leenstelsel gestemd, maar ook meegeholpen aan het bedenken van dit leenstelsel. Als de onderwijsman van GroenLinks was Özdil vanaf het eerste begin gekant tegen dit leenstelsel. Met het slappe excuus dat Klaver op kraamverlof was werd Özdil gepasseerd en koos de GroenLinksfractie achter zijn rug om een andere woordvoerder voor de onderwijsportefeuille. Toen Özdil na een lange stilte eindelijk besloot zich openlijk tegen het leenstelsel uit te spreken barstte de bom.","1"
"521","https://opiniez.com/2019/05/31/zihni-ozdil-en-het-intellectuele-failliet-van-links/robertbor101/","De val van GroenLinks-dwarsdenker Zihni Özdil was al enige tijd in de maak. Toch viel de wijze waarop de bijl viel menigeen rauw op het dak. Fractievoorzitter Jesse Klaver mocht rekenen op de nodige kritiek vanuit beide kanten van het politieke spectrum: ‘laf’, ‘grof’, ‘ego-beleid’, ‘kadaverdiscipline’, ‘Stalin-adept’, ‘van Verlosser naar Judas’, ‘machtspoliticus’, ‘Onderwerp je, of wegwezen‘. Het obligate zwartverven van de verstotene ging gepaard met allerhande beschuldigingen in de privé-sfeer, waaronder die van alcoholisme. Özdil toonde zich de volwassen partij en gaf zonder mokken zijn zetel terug aan de partij. Verfrissend, in een tijd waarin zetelroof de normaalste zaak van de wereld is. Na de afrekening toonde Jesse Klaver berouw over zijn optreden. Als een ware Spijtebijt uitte hij zalvende woorden over ‘lelijke politiek’. Hij zei dit zonder goed uit te kunnen leggen wat zijn rol in het drama was, alsof zijn invloed te verwaarlozen zou zijn. Dat Klaver in het verleden een spoor van rivalenlevenloos op het politieke slagveld heeft achtergelaten, wordt gemakshalve vergeten. De aangeleerde communistische zuiveringsvaardigheden zijn duidelijk niet verloren gegaan toen PSP, PPR, EVP en de Communistische Partij Nederland samensmolten tot GroenLinks. Hoewel de directe aanleiding voor het conflict tussen Klaver en Özdil gezocht moet worden in de kwestie over het leenstelsel, speelde daarvoor nog een andere kwestie. Op 23 april ging Özdil, samen met VVD’er Judith Tielen en PVV’er Harm Beertema in gesprek met filosoof Sid Lukkassen over indoctrinatie in het onderwijs. Lukkassen hield een betoog over het gebrek aan verscheidenheid in de wetenschap. Zoals te verwachten was, lagen de visies van Özdil en Lukkassen ver uit elkaar. Zij gingen echter wel met elkaar in gesprek. Toen gebeurde er iets bijzonders. Ondanks de compleet verschillende politieke belevingswerelden van de beide heren, behandelden ze elkaar als mens. Özdil nam een selfie met Lukkassen, beiden breed lachend en hij gaf hem zelfs een knuffel. Een heerlijke foto die vertrouwen geeft in de mensheid.","1"
"522","https://opiniez.com/2019/02/16/groenlinks-zet-vernietiging-israel-op-de-agenda/redactieopiniez/","Voor het eerst sinds de NSB maakt geinstitutionaliseerd antisemitisme weer deel uit van het programma van een Nederlandse politieke partij. Vandaag besloot het GroenLinks-congres een resolutie aan te nemen waarin de partij zich schaart achter de doelstellingen van de BDS-beweging (Boycot, Divestment, Sanctions). Deze beweging vond zijn oorsprong in 2005 in een campagne van ruim honderd Palestijnse organisaties. Bizar Sindsdien propageren wereldwijd opererende BDS-activisten het kapot maken van Israël door boycotacties, terugtrekken van investeringen en opleggen van sancties. Zij gaan er van uit dat Israël geen bestaansrecht heeft en als Joodse staat moet verdwijnen. De “bezetting” moet worden beëindigd, het land volledig gedemilitariseerd en 5,5 miljoen door de VN-organisatie UNRWA erkende Palestijnse vluchtelingen moeten zich vrij op het grondgebied van Israël kunnen vestigen. Deze bizarre doelstelling is een recept voor grootschalig geweld en bloedvergieten en de ondergang van Israël als Joodse staat. Vernietiging Israël Door het aanvaarden van de resolutie op het GroenLinks-congres schaart de partij van Jesse Klaver zich achter de doelstellingen van de BDS-beweging. Als enige politieke partij in Nederland. Vanaf nu is het officiële standpunt van GroenLinks dat “BDS een geoorloofd middel is om de Palestijnen te helpen in hun strijd voor rechtvaardigheid”.  GroenLinks heeft vandaag in de kern verklaard het eens te zijn met wat de BDS-beweging door middel van haar acties probeert te bereiken: het vernietigen van Israël. Het ten gronde willen richten van een land dat na de gruwelen van de Tweede Wereldoorlog en de Holocaust is opgericht als veilig toevluchtsoord voor Joden kan niet anders dan als antisemitisch worden beschouwd. Een standpunt dat door de Duitse veiligheidsdienst wordt onderschreven. Het Amerikaanse Congres werkt vanwege de virulente Israëlhaat en antisemitisme van BDS aan federale anti-BDS wetgeving.","1"
"523","https://opiniez.com/2019/01/31/politiek-levert-niet-burger-wil-meer-grip/jangajentaan/","Het zijn roerige politieke tijden. In veel landen, ook in Nederland, zien we de opkomst van ‘populistische’ partijen. Gevestigde partijen imploderen of klonteren samen om krampachtig een beleid voort te zetten waarin steeds minder mensen zich herkennen. Ook spontane verzetsbewegingen zoals de “gele hesjes” zijn teken van een groeiende kloof tussen burger en politiek.  Maar wat wil die burger? Politieke midden levert niet De gevestigde politieke partijen zitten vast door de zelfgekozen omklemming van een aantal dogma’s. Zij missen de intellectuele capaciteit en/of moed die ter discussie te stellen. Wat het ingewikkeld maakt is dat het huidige tijdperk gekenmerkt wordt door globalisme en neoliberalisme, wat leidt tot grote inkomensverschillen. Anderzijds zien we dat een aantal van de dogma’s van de elite juist nogal links zijn. Zoals Wouter Roorda onlangs stelde bij OpinieZ: klimaat, migratie en verzorgingsstaat zijn zo’n beetje de heilige huisjes van links. Het besef dat we keuzes moeten maken ontbreekt. Internationaal vertakt systeem Zo zijn we in de afgelopen decennia in een “systeem” beland dat zich moeilijk laat karakteriseren door de begrippen links of rechts. Ook neoliberalisme en globalisme zijn lastig te definiëren begrippen. Het economisch systeem is meer dan vroeger internationaal vertakt, maar lijkt juist steeds corporatistischer te worden. Met bepalende rollen voor overheden en multinationals die samenspannen, terwijl burgers en kleine bedrijven het onderspit delven. Ook de rol van centrale banken zoals de ECB wordt steeds overheersender. Een miljardendans waarbij steeds complexere instrumenten worden ingezet. Voor de gewone burger nauwelijks te begrijpen. Onze politici begrijpen er ook weinig meer van. Ze roepen maar wat. Zelfs nu de economie al drie jaar groeit gaat de helft van de burgers erop achteruit door allerlei lastenverzwaringen, blijkt uit een kritische doorrekening van het Nibud-model door OpinieZ collega Rutger van den Noort. Neoliberale dogma’sIn dit globalistische of “neoliberale” systeem wordt geregeerd op basis van een aantal dogma’s. Iedere kritische benadering van deze dogma’s wordt door de politieke elite bestreden als uiting van “populisme”, “nationalisme”, “rechtsextremisme” of simpelweg afgedaan als nostalgisch verlangen naar een voorbij tijdperk.","1"
"524","https://www.pzc.nl/politiek/tweede-kamer-stemt-gedwee-in-met-verlenging-avondklok~ae0f1268/","Een grote meerderheid in de Tweede Kamer is vóór verlenging van de avondklok, bleek vanavond in een debat. Eerdere scepsis over toepassing van dit paardenmiddel is door angst voor de Britse variant van het coronavirus als sneeuw voor de zon verdwenen. Bijna twee weken geleden was de Kamer - met voorop D66, GroenLinks en PvdA - nog uitermate kritisch op de invoering van een spertijd. Na wat koehandel over een latere ingangstijd gingen deze partijen destijds akkoord. Het straatverbod in avond en nacht blijft tot en met 2 maart gelden, bleek gisteren al. Vandaag ontbrak ieder verzet van de eerdere twijfelaars. Terwijl het kabinet nog steeds niet exact kan zeggen of de avondklok wel effect sorteert. ‘Nul bewijs’ Kamerlid Groothuizen (D66) wil hooguit van de regering weten wáár op 23 februari, bij het volgende beoordelingsmoment, precies naar wordt gekeken. ,,Wanneer is er aanleiding om af te schalen?”, vroeg hij tijdens het debat. Ook Kamerlid Van der Graaf (ChristenUnie) vraagt zich af ‘wat er precies nodig is om te beoordelen of de avondklok nog langer nodig is’. Bekende tegenstanders zoals PVV, SGP, Forum voor Democratie, Denk en de Partij voor de Dieren uitten wél volop kritiek. PVV-leider Wilders vindt verlenging onverantwoord. ,,Er is nul feitelijk bewijs dat de avondklok werkt.” SGP-leider Van der Staaij noemt het ‘ongemakkelijk’ dat het kabinet, zonder dat daar een wet onder ligt, een avondklok heeft ingevoerd en verlengd.","1"
"525","https://www.pzc.nl/rotterdam/woningnood-of-niet-deze-bewoners-willen-geen-hoog-gebouw-in-hun-wijk-en-dat-zal-de-gemeente-weten-ook~a3bb4365/","Woningnood of niet, deze bewoners willen geen hoog gebouw in hun wijk (en dat zal de gemeente weten ook) Bewoners aan de Bermweg in Capelle aan den IJssel willen met een referendum voorkomen dat de nieuwe plannen voor woningen in hun straat doorgaan. Het gaat volgens hen om te veel en te hoge huizen, die niet passend zijn bij de uitstraling van de buurt. Maandag werd het verzoek aan burgemeester Peter Oskam overhandigd. In 2017 werden al de spelregels voor het ontwikkelen van het terrein bij de kruising met de Capelseweg vastgesteld. Een paar jaar later volgde een tweede gebiedsplan. De bewoners voelen zich niet meegenomen in die nieuwe plannen. Het stadsbestuur is van plan om zo’n 37 woningen naast de kruising te bouwen. Doordat het te veel huizen zijn is er geen ruimte voor groen en water’’, zegt Wim Zanting, een van de initiatiefnemers. ,,En het wordt te druk.’’ Samen met een aantal andere bewoners verzamelde hij 130 handtekeningen in. Niet gehoord ,,Als burgers worden wij niet gehoord. Dit is niet het enige dossier waar de participatie niet goed gaat’’, aldus Zanting. De aanpassingen die er inmiddels wel zijn gekomen, voldoen volgens hem niet. De gemeenteraad buigt zich volgende week 15 februari over de plannen. Het referendumverzoek wordt dan ook behandeld. Bij een ‘ja’ moeten er nog 1600 handtekeningen worden opgehaald. ,,We gaan het verzoek bestuderen’’, reageert een woordvoerder van de gemeente. ,,Dan komt de wethouder erop terug.’’","1"
"526","https://www.pzc.nl/zeeuws-nieuws/zeeuwse-gemeenten-boos-op-staatssecretaris-na-uitlatingen-over-intervence~a5ee4250/","Zeeuwse gemeenten boos op staatssecretaris na uitlatingen over Intervence MIDDELBURG - De Zeeuwse gemeenten zijn boos op demissionair staatssecretaris Paul Blokhuis. Met zijn uitlatingen over Intervence stelt de bewindsman hen ‘in een zeer negatief daglicht’ en brengt hij de gemeenten ‘imagoschade’ toe. In een brief aan de Tweede Kamer schreef Blokhuis dat de Zeeuwse gemeenten het contract met de jeugdzorgorganisatie te laat hebben opgezegd. De wethouders besloten dat eind november te doen, terwijl het contract op 31 december al afliep. De staatssecretaris vindt dat opzeggen minimaal zes maanden van tevoren moet gebeuren. ,,Dat voorkomt veel onzekerheid voor alle betrokkenen.” De Zeeuwse gemeenten zeggen ‘verbaasd’ en ‘zeer ontstemd’ te zijn over de uitlatingen van de staatssecretaris. Zij betreuren het dat hij vooraf geen contact met hen hierover heeft opgenomen. De gemeenten hebben dinsdag direct een brief gestuurd aan Blokhuis, minister Sander Dekker, de Tweede Kamer en alle Zeeuwse raadsleden om hun ongenoegen te uiten. Zij zeggen dat ze zich wel degelijk hebben gehouden aan de opzegtermijn van zes maanden. In juni hebben zij Intervence en de drie andere organisaties voor jeugdbescherming en -reclassering in Zeeland contractverlenging met een jaar aangeboden. Intervence heeft daar als enige geen gebruik van gemaakt, aldus de gemeenten. De reden is volgens hen dat in die periode diverse toekomstscenario’s voor de organisatie werden onderzocht. ,,Hangende dit onderzoek wilde Intervence geen besluit nemen over dit contract”, schrijven de gemeenten. Uiteindelijk hebben de wethouders op 26 november de knoop doorgehakt en het contract met Intervence opgezegd. Vorige week zette minister Dekker een streep door de plannen om het werk van Intervence over te dragen aan de drie andere organisaties. Hij deed dat na een vernietigend oordeel van de inspecties. Zij achten de risico’s voor onder meer de zorgverlening veel te groot. In opdracht van de minister wordt nu onderzocht of Jeugdbescherming west (JBwest) de organisatie kan overnemen.","1"
"527","https://www.pzc.nl/rotterdam/pastors-krijgt-standje-na-zijn-onjuiste-en-onwenselijke-uitspraken-over-de-beijerlandselaan~ac83ca3b/","Pastors krijgt standje na zijn ‘onjuiste en onwenselijke’ uitspraken over de Beijerlandselaan Ongelukkig, onjuist, onwenselijk. Zo typeert het Rotterdamse gemeentebestuur de uitspraken van Marco Pastors na de rellen op de Beijerlandselaan. De directeur van het Nationaal Programma Rotterdam Zuid moet zich in het vervolg terughoudend opstellen met uitspraken in het openbaar. Pastors is verantwoordelijk voor het Nationaal Programma Rotterdam Zuid (NPRZ). Dit programma werd in 2011 in het leven geroepen, om de problemen op Zuid te lijf te gaan. De oud-wethouder én inwoner van Zuid stak zijn ergernis niet onder stoelen of banken nadat een grote groep jongeren huis hield op de Groene Hilledijk en de Beijerlandselaan.Vernielingen werden gepleegd, winkels geplunderd tijdens avondklokrellen op 25 januari. Hij noemde relschoppers idioten en sprak zich ook uit over de geestelijke vermogens van de raddraaiers Uitspraken tegen het zere been,Ze hebben er zelf ook geen enkele verklaring voor. Dat is ook een kenmerk van idiotie: dat je je eigen gedrag niet kunt verklaren. Er is geen aanleiding toe, eerder een combinatie van beperkte geestelijke vermogens en het gevoel dat hen onrecht is aangedaan’’, zei hij. Zijn uitspraken waren tegen het zere been van D66, GroenLinks, PvdA en Denk in de Rotterdamse gemeenteraad. Zij stelden schrifelijke vragen en wilde dat college stappen zou ondernemen tegen Pastors: een berisping of andere maatregelen. Het college geeft aan een ‘indringend gesprek’ met Pastors te hebben gehad. ,,Waarin het ongenoegen is geuit over zijn uitspraken. Hierbij is Pastors eraan herinnnerd dat bij de verlenging van zijn aanstelling duidelijk is afgesproken dat hij terughoudendheid betracht bij het doen van zijn uitspraken in het openbaar, die geen directe relatie hebben met het NPRZ of die niet de mening of het beleid delen van het college en/of de partners in het NPRZ representeren.’’","1"
"528",NA,NA,"1"
"529","https://www.nrc.nl/nieuws/2021/03/23/nieuwkomers-spreken-met-verkenners-ja21-wil-regeren-volt-terughoudend-a4036888","Ook de eerste nieuwkomers in het parlement hebben dinsdag gesproken met de verkenners Kajsa Ollongren (D66) en Annemarie Jorritsma (VVD). JA21 gaf aan graag te willen regeren, terwijl Volt terughoudender reageerde op de suggestie voor potentiële kabinetsdeelname.  JA21-leider Joost Eerdmans vertelde na afloop van zijn gesprek graag te willen regeren: „Ik heb een combinatie van VVD, D66, CDA en JA21 geadviseerd bij de verkenners.” Daarmee herhaalde hij de voorkeurscoalitie die VVD-leider Mark Rutte gisteren voorstelde. Het was de eerste keer dat de nieuwkomer werd genoemd als mogelijke regeringspartner.  Eerdmans noemde drie punten - immigratiebeperking, een „afslanking” van de Europese Unie en „herziening” van het klimaatbeleid - als cruciale voorwaarden voor kabinetsdeelname; immigratie is voor Eerdmans een breekpunt. Precies op de genoemde onderdelen wijken de plannen van JA21 sterk af van die van D66. Gisteren liet D66-leider Kaag al weten dat ze zich moeilijk kon voorstellen om met JA21 een coalitie te smeden.  Volt-lijsttrekker Laurens Dassen bepleitte in zijn gesprek met de verkenners een „duurzaam en progressief” kabinet, dat pro-Europees georiënteerd denkt en bestuurt. Hij liet in het midden of zijn partij in het kabinet moet komen. Wel zei Dassen het belangrijk te vinden dat er een „stabiele regering in de Eerste en Tweede Kamer komt”. Volt komt waarschijnlijk met drie zetels in de Tweede Kamer.","1"
"530","https://www.nrc.nl/nieuws/2021/03/22/van-europa-tot-abortus-ja21-verschilt-in-alles-van-d66-a4036756","Opnieuw wordt er gelonkt naar Joost Eerdmans. In Rotterdam onderhandelde Eerdmans in 2014 namens Leefbaar Rotterdam een coalitie bijeen met CDA en D66. De onderhandelaars van toen: CDA’er Hugo de Jonge en D66’er Salima Belhaj, nu minister en Kamerlid. Pas na de gemeenteraadsverkiezingen in 2018 zetten de partners een punt achter de samenwerking. Aanleiding was de alliantie die Eerdmans tijdens de campagne was aangegaan met Thierry Baudet (FVD).  Eerdmans’ nieuwe partij, JA21, zou met drie zetels de Tweede Kamer binnenkomen. VVD-leider en demissionair premier Mark Rutte zei maandagochtend dat een coalitie over rechts van VVD, D66, CDA en JA21 zijn voorkeur had. Op campagne presenteerde JA21 zich voortdurend als dé partij die een nieuw Rutte-kabinet naar rechts kan bijsturen.  D66 reageerde onderkoeld. Haar voorkeurscoalitie wilde D66-leider Sigrid Kaag niet noemen, maar een coalitie met JA21 leek haar „moeilijk voorstelbaar”, dat wilde ze wel kwijt. Binnen D66 valt al te horen: Rutte meent niets van dat gevoos, hij wil alleen aan Kaag laten zien dat hij alternatieven heeft voor een centrumlinkse coalitie. Mochten de „open gesprekken” waar Eerdmans op aandrong er toch komen, dan zijn er grote verschillen die overbrugd moeten worden – en niet alleen met D66. JA21 presenteert zichzelf als „fatsoenlijk rechts”, in Eerdmans’ eigen woorden. Politicologen spreken liever van „nationalistisch rechts” en „radicaal rechts” en plaatsen de partij in ruwweg dezelfde stroming als FVD en PVV. Waar zitten de pijnpunten? „Migratie is cruciaal”, zei Eerdmans zelf. Het beleid heeft volgens het partijprogramma de afgelopen jaren „voornamelijk bestaan uit ongericht openzetten van de slagbomen voor massale immigratie vanuit een economische achtergrond” en zetten de huidige immigratiecijfers „het absorptievermogen” van de samenleving onder druk, vanwege „astronomisch hoge kosten” en erosie van de „sociale cohesie”. De partij pleit daarom voor minder immigratie en voor minder voorzieningen voor gearriveerde immigranten.","1"
"531","https://www.nrc.nl/nieuws/2021/03/20/twee-liberale-winnaars-maar-welk-liberalisme-a4036548","Nederland is geen politiek driestromenland meer – maar wat is het wel?  Het liberalisme stroomt bruisend door: twee liberale partijen komen afgetekend als grootste uit de verkiezingen en zijn onvermijdelijk in elke coalitie. De christendemocratie en de sociaaldemocratie zijn daarentegen verschrompeld. CDA en de PvdA komen samen tot 24 zetels. De toekomst van beide oer-partijen is ongewis. Na eerdere nederlagen kon de kop worden opgericht: erger kon niet. Nu lijken de drama’s van 2012 voor het CDA (13 zetels) en 2017 voor de PvdA (9 zetels) slechts de aankondiging te zijn geweest van een trend. Geen dipje, maar het nieuwe normaal. Het liberalisme zegeviert wel. Alleen: welk liberalisme precies? Was dit een overwinning van de anywheres ten koste van de somewheres, zoals de Britse journalist David Goodhart het onderscheid tussen kosmopolitische elite en grondgebonden burger verwoordde? Het leek er soms op: VVD en D66 bevochten elkaar amper. De VVD bouwde haar campagne volledig op rond Mark Rutte en zijn (nu demissionaire) premierschap in de coronacrisis. D66 zette met Sigrid Kaag in op nieuw „moreel leiderschap”, zonder Rutte te noemen. Maar (onderlinge) verschillen waren er wél, al stonden Rutte en Kaag nooit tegenover elkaar om ze in te wrijven. Veelzeggend is het dat beide lijsttrekkers hun voornaamste debatmoment in de campagne beleefden tegenover Geert Wilders – met totaal andere uikomst.  Kaag verdedigde in het slotdebat haar keuze om met een hoofddoek op naar Iran af te reizen voor een werkbezoek. Dat Wilders haar ondertussen ‘verrader’ toefluisterde, versterkte Kaags claim op „moreel leiderschap” alleen maar. Rutte gooide het over een andere boeg. Hij had de verantwoordelijkheid genomen waarvoor Wilders was weggelopen, herhaalde hij in debat na debat. Ú slaat stoere taal uit over het tegenhouden van Syrische vluchtelingen aan de Europese grens. Ík heb het geregeld.","1"
"532","https://www.nrc.nl/nieuws/2021/03/18/beide-liberaal-en-toch-heel-anders-a4036403","Twee liberale partijen zijn nu de grootste in de Kamer: de VVD met 35 zetels, D66 met 23. Je zou kunnen denken dat een kabinet formeren met die twee als motorblok makkelijk gaat: partijen van dezelfde politieke klankkleur zijn het vast snel eens. Maar inhoudelijk liggen D66 en VVD op veel terreinen ver uit elkaar.  D66 is linkser dan de VVD, op economisch maar ook op cultureel terrein. De VVD is rechtser en conservatiever, hamert graag op law & order. D66 is meer van de ‘rechtstatelijkheid’. Zo wil de VVD minimumstraffen; D66 niet want rechters moeten vrijheid behouden bij het opleggen van straffen. Een groot verschil is er ook over migratie. D66 staat voor ruimhartiger beleid, de VVD totaal niet. Neem de hervestiging van kwetsbare vluchtelingen via de Verenigde Naties. D66 wil 5.000 mensen per jaar opnemen, in plaats van de 500 mensen per jaar nu.  Voor D66-leider Sigrid Kaag is dit een belangrijk en persoonlijk punt. Ze noemde het compromis, dat de coalitiepartijen van het huidige, demissionaire kabinet vorig jaar sloten over de crisisopvang van vluchtelingen uit het Griekse kamp Moria,  iets wat ze als minister met pijn in het hart had gedaan. Nederland nam honderd vluchtelingen op, maar dat aantal ging af van het aantal ‘VN-vluchtelingen’. De VVD staat hier diametraal anders in: het aantal kwetsbare vluchtelingen dat Nederland via de VN opneemt, kan ook nul zijn, en wordt afhankelijk gemaakt van „draagvlak”. Het asielbeleid is te aantrekkelijk. Daarom wil de VVD vluchtelingen selecteren op „inpasbaarheid”. Ze mogen drie jaar blijven en moeten daarna terug naar het land van herkomst of een veilig ander land in de regio, tenzij ze zelfredzaam zijn en een inkomen hebben.","1"
"533","https://www.nrc.nl/nieuws/2021/03/12/fractievoorzitter-denk-amsterdam-stapt-over-naar-nida-a4035323","Mourad Taimounti, de voorzitter van de Amsterdamse fractie van Denk, stapt over naar Nida. Taimounti motiveert zijn overstap door kritiek te uiten op het in zijn ogen ontbreken van interne democratie binnen Denk, evenals hoe de partijtop heeft gehandeld rond de buitenechtelijke relatie van Tweede Kamerlid Tunahan Kuzu en de daaropvolgende partijruzie.  Taimounti stond op een onverkiesbare plek op de lijst voor de Tweede Kamer, maar dat is volgens hem nadrukkelijk niet de reden van zijn vertrek. „Ik voelde me niet meer honderd procent gemotiveerd om me in te zetten voor Denk”, zegt hij vrijdag in een interview met de Volkskrant. Volgens Taimounti is Denk te afhankelijk van individuen als Tweede Kamerlid Kuzu en lijsttrekker Farid Azarkan en staat de partij te weinig open voor nieuwe talenten. „Ook bij mij in Amsterdam zitten briljanten om te koesteren (…) Dat soort mensen wil je zien doorstromen zodat ze in de toekomst bestuurders kunnen worden. Maar het gebeurt niet.” Hij verwijt de partijtop van Denk bovendien onvoldoende te luisteren naar leden. „Op de ledenvergadering van juni vorig jaar zijn een aantal moties aangenomen om de structuur van de partij te veranderen, minder afhankelijk te zijn van individuen.” Sindsdien is er volgens hem aan geen enkele motie invulling gegeven. De filosofie van Nida is volgens Taimounti vergelijkbaar met die van Denk, maar „veel verbindender en democratisch (…) Ik heb het altijd een inspirerende partij gevonden.”","1"
"534","https://www.nrc.nl/nieuws/2021/03/12/debat-tussen-rutte-en-wilders-ontaardt-in-felle-discussie-over-verantwoordelijkheid-a4035280","VVD-lijsttrekker Mark Rutte kruiste deze verkiezingscampagne voor de eerste keer de degens met PVV-voorman Geert Wilders. Het werd bij Op1 een felle confrontatie tussen de twee leiders van de grootste partijen, onder leiding van Jeroen Pauw. Rutte viel Wilders aan op het feit dat hij nooit zijn excuses heeft aangeboden voor zijn uitspraak in 2014, waarbij hij scandeerde „minder Marokkanen” in Nederland te zullen „regelen”. Wilders zei daarop een politicus te zijn „met ruggengraat” die zijn woorden niet zal terugnemen. Voor Rutte was die reactie illustratief voor Wilders, die in zijn ogen „nooit excuses aanbiedt” en wegloopt als hij zijn verantwoordelijkheid moet nemen. Daarmee verwees Rutte naar 2012, toen Wilders de gedoogsteun voor het kabinet van VVD en CDA introk na een meningsverschil over bezuinigingsplannen. Volgens de premier ging dat slechts „over een paar procenten” van de koopkracht, terwijl Wilders beklemtoonde dat de zorg het heikele punt was. Wilders en Rutte profileerden zich in de rollen die ze in de Tweede Kamer ook graag aannemen. De VVD’er als bestuurder die ook impopulaire beslissingen moet nemen en Wilders als uitdager van de macht die het opneemt „voor de echte Nederlanders”. Het ging er daardoor geregeld hard aan toe, waarbij beide lijsttrekkers elkaar probeerden te provoceren. Ook haalde Rutte het afzeggen van een kritisch interview van Wilders bij Nieuwsuur aan. De PVV-leider zei tijd nodig te hebben om zich voor te bereiden op het debat met Rutte, waarop de premier hem erop wees dat het Op1-debat eerder is opgenomen en hij alsnog kan gaan. Dat weigerde Wilders. „U doet het weer. U loopt weg voor een pittige uitzending”, concludeerde de VVD’er. De PVV-leider noemde Rutte op zijn beurt verschillende keren „een premier van het buitenland” vanwege steunpakketten voor Zuid-Europese lidstaten om de coronacrisis te overbruggen.","1"
"535","https://www.nrc.nl/nieuws/2021/03/10/orde-van-advocaten-kritisch-op-rechtsstatelijkheid-van-asielplannen-rechtse-partijen-a4034935","De Nederlandse Orde van Advocaten (NOvA) heeft onderzocht of de verkiezingsprogramma’s van Nederlandse politieke partijen in strijd zijn met de rechtsstaat. Bij veertien programma’s heeft de NOvA gekeken in hoeverre de overheid zich aan de eigen regels houdt, de rechten en vrijheden van burgers gerespecteerd worden en de burgers toegang hebben tot een onafhankelijke rechter. De Orde stelt bij de inventarisatie geen oordeel te vellen over politieke standpunten, maar deze uitsluitend te toetsen op rechtsstatelijke normen.  De advocaten oordelen overwegend positief over het rechtsstatelijke aandeel van de plannenvan de meeste partijen. Er klinkt vooral kritiek op veel rechtse partijen: bepaalde plannen van de VVD, CDA, PVV, SP, SGP, Forum voor Democratie en JA21 zijn volgens de advocaten „regelrecht in strijd met de rechtsstaat”, en vallen daarmee in de meeste negatieve categorie die zij hanteren om de plannen te beoordelen. De bewuste partijvoorstellen gaan met name over migratie- en asielwetgeving. Ook het verbod op buitenlandse financiering van moskeeën „versterkt de stigmatisering van islamitische gelovigen”.  Van de onderzochte partijen scoort de PVV het slechtst op rechtsstatelijke normen. De NOvA is onder meer kritisch op het PVV-plan om jihadisten en hun sympathisanten via administratieve detentie op te sluiten. Dat opent volgens de orde „de mogelijkheid van het willekeurig vastzetten van burgers zonder rechterlijke tussenkomst”. De andere partijen doen het een stuk beter op het gebied van rechtsstatelijkheid, zo blijkt uit de inventarisatie.","1"
"536","https://www.nrc.nl/nieuws/2021/03/08/coronapaspoort-moet-meer-vrijheden-bieden-a4034708","Het kabinet werkt aan een ‘coronapaspoort’, waarbij naast een negatieve coronatest ook een vaccinatiebewijs toegang kan geven tot evenementen. Het paspoort, in de vorm van een app, laat een QR-code zien die gescand kan worden bij onder meer concerten of sportwedstrijden.  Tot nu toe was de bedoeling dat alleen een negatieve coronatest opgenomen zou worden. Minister Hugo de Jonge (Volksgezondheid, CDA) bekijkt nu ook of een vaccinatiebewijs in de app kan worden opgenomen. Maar gevaccineerde mensen meer vrijheid geven is een gevoelig onderwerp – de meeste politieke partijen willen dat mensen zelf bepalen of ze het coronavaccin willen halen of niet. Als mensen meer mogelijkheden zouden krijgen als ze een vaccin hebben, zou dat een ‘indirecte verplichting’ zijn, is de gedachte. Een meerderheid in de Kamer sprak zich hier eerder tegen uit. Alleen D66 en de VVD hebben eerder gezegd voorrang voor gevaccineerden verdedigbaar te vinden.  Volgens De Jonge is met het toevoegen van een vaccinatiebewijs aan de app, die CoronaCheck heet, geen sprake van een indirecte verplichting. De app zal alleen worden toegelaten voor niet-essentiële zaken, benadrukt de minister, en er is in de vorm van een negatieve testverklaring altijd een minder ingrijpend alternatief. De Jonge zei maandag dat „we moeten oppassen met toeredeneren naar een tweestromensamenleving”. Wel zei hij „nul begrip” te hebben voor mensen die zich niet laten vaccineren.  Het coronapaspoort ligt ook om een andere reden gevoelig. Binnen het kabinet ontstond er de afgelopen dagen frictie over. In de campagne trok D66 het onderwerp naar zich toe: lijsttrekker Sigrid Kaag pleitte afgelopen weken meerdere keren voor een vaccinatiepaspoort. In het lijsttrekkersdebat van RTL was zij de enige die ‘ja’ zei op de stelling dat gevaccineerde burgers als eerste vrijheden terug moeten krijgen. VVD-lijsttrekker Mark Rutte en Wopke Hoekstra van CDA stemden tegen die stelling.","1"
"537","https://www.nrc.nl/nieuws/2021/03/02/hier-ging-de-kiezer-van-geert-naar-thierry-en-weer-terug-naar-geert-a4033915","Het systeem opschudden, daar heb je een stabiele kracht voor nodig. Daarom vertrouwt Richard Kroon, IT’er uit Dordrecht, zijn stem straks toe aan Geert Wilders en niet aan Thierry Baudet. Hij heeft in 2019 bij de Provinciale Statenverkiezingen nog gestemd op Forum voor Democratie, maar dat rolde sindsdien van ruzie naar ruzie. „Als ik op ze stem en de hele boel stort in, dan is het een verloren stem. Dan maak ik liever weer een stabielere keuze.” De PVV is bezig aan een comeback. Na drie kwakkeljaren en een reeks verloren verkiezingen stevent de partij bij de Tweede Kamerverkiezingen opnieuw af op twintig zetels, dezelfde score als vier jaar geleden, en misschien wel ietsje meer. Als die missie slaagt, heeft partijleider Wilders dat te danken aan kiezers als Richard Kroon (39), die uitgekeken zijn op „al dat geouwehoer” bij FVD. Vader Kroon twijfelt en overweegt toch nóg eens op FVD te stemmen, om de partij in de Kamer te houden. Richard peinst er niet over. Zijn vader heeft nota bene zelf corona gehad en hij was er goed ziek van. „Dus als Baudet zegt dat corona niet bestaat, dat het niet erg is… met dat soort uitspraken begint het bijna op Donald Trump-achtige praktijken te lijken.” Een grote speeltuin Geert is de nieuwe Thierry is de nieuwe Geert in het Zeehavenkwartier, een witte volksbuurt in Dordrecht. Schepen zie je hier niet, die zijn weggestopt achter de A16. In de zomer zitten de bewoners buiten in hun betegelde voortuinen totdat de zon wegzakt achter de geluidswal. Er is een hoge concentratie tuinkabouters, er staan partytenten voor de deuren en er is een grote speeltuin met een kantine waar vier jaar geleden 70 procent van de kiezers in het stemhokje de PVV aankruiste op het stembiljet.","1"
"538","https://www.nrc.nl/nieuws/2021/02/28/kiezer-maakt-het-rutte-in-tv-debat-moeilijk-a4033690","Een tv-format kan een beslissende rol spelen in een lijsttrekkersdebat. Vooral demissionair premier Mark Rutte (VVD) zal die les geleerd hebben. De lijsttrekkers – naast Rutte ook Geert Wilders (PVV), Wopke Hoekstra (CDA), Sigrid Kaag (D66), Lilian Marijnissen (SP) en Jesse Klaver (GroenLinks) – moesten zondagavond in het RTL-debat niet alleen met elkaar in debat, maar ook met een kiezer. De lijsttrekkers kenden het onderwerp niet – in het geval van Rutte was dat de Toeslagenaffaire. Ook wisten ze niet wie ze tegenover zich zouden krijgen. Rutte had tot dan toe een vrij eenvoudig debat. Hij kent zijn tegenstanders, debatteert zich behendig onder hun beschuldigingen uit, en gaat onbewogen door. Maar het gesprek met de kiezer had een totaal ander effect. Rutte werd tegenover Kristie Rongen geplaatst. Zij is gedupeerde in de Toeslagenaffaire, die had geleid tot de val van het derde kabinet-Rutte. Rongen vroeg enkele malen waarom Rutte weliswaar was afgetreden, maar geen ontslag had genomen, zoals minister Eric Wiebes (Economische Zaken, VVD) dat wel had gedaan. „Wij zaten als ratten in de val. U bent daar ook schuldig aan”, zei ze. Rutte zei dat hij zichzelf ook die vraag had gesteld: kan ik wel aanblijven als demissionair premier, en als premier van een eventueel kabinet-Rutte IV na „zo’n schandvlek”? Maar, vindt hij: „Er zijn ook veel dingen goed gegaan, daar ben ik trots op.” Rongen: „Collega’s hebben hun verantwoordelijkheid genomen. U niet.” Rutte zei dat hij zich „het snot voor de ogen werkte” om slachtoffers zoals zij tegemoet te komen. Maar Rongen nam keer op keer geen genoegen met zijn antwoord, en bracht de VVD-lijsttrekker veel verder in het nauw dan de vijf andere lijsttrekkers konden doen.","1"
"539","https://www.nrc.nl/nieuws/2021/02/25/tweede-kamer-wil-einde-aan-bedenktermijn-abortus-en-pil-terug-in-basispakket-a4033354","De Tweede Kamer wil een einde maken aan de verplichte bedenktermijn van vijf dagen voor vrouwen die een abortus willen. Een meerderheid heeft donderdag een motie van GroenLinks en de PvdA gesteund, meldt persbureau ANP. Volgens de indieners gaan vrouwen „niet lichtzinnig” over tot een abortus en doet een verplichte bedenktermijn „geen recht” aan de keuze daartoe. De huidige wet bepaalt dat wie zich bij een arts meldt voor een abortus, vijf dagen moet wachten tot de behandeling daadwerkelijk wordt uitgevoerd.  Het voorstel werd met 119 stemmen voor aangenomen. AlleenCDA, Denk, ChristenUnie en SGP stemden tegen. Coalitiepartij D66 stemde eerdere moties over de verplichte bedenktermijn weg, omdat met de christelijke coalitiepartijen was afgesproken de abortuswet niet verder te verruimen. Kenniscentrum voor seksualiteit Rutgers noemde de Kamermeerderheid „een fantastische uitkomst voor alle vrouwen die ongewenst zwanger zijn en besluiten tot een abortus”.  Een meerderheid van de Tweede Kamer heeft donderdag ook een motie gesteund om de pil en een aantal andere anticonceptiemiddelen weer op te nemen in het basispakket van de zorgverzekering. Daarmee is de motie van PvdA-Kamerlid Attje Kuiken over het onderwerp aangenomen. De motie gaat om verschillende anticonceptiemaatregelen die de huisarts kan voorschrijven, waaronder de pil. Condooms vallen hier niet onder.  De pil is momenteel gratis voor meisjes tot 18 jaar. Voor vrouwen tussen de 18 en 21 jaar zit de pil nog wel in de basisverzekering, maar geldt het eigen risico. Voor vrouwen ouder dan 21 jaar wordt het voorbehoedsmiddel alleen door sommige aanvullende verzekeringen vergoed. Dat beleid geldt sinds 2011: toenmalig minister Ab Klink (Volksgezondheid, Welzijn en Sport, CDA) schrapte de pil uit het basispakket. Er zou geen „medische noodzaak” zijn voor het nemen van de anticonceptiepil.","1"
"540","https://www.nrc.nl/nieuws/2021/02/25/kritiek-op-rutte-bijna-iedere-partij-krijgt-te-horen-u-was-er-zelf-bij-a4033352","Het is de ideale campagnestrategie van vrijwel alle rivalen van de koploper, de VVD: alle ballen op Mark Rutte. Na drie kabinetten onder zijn leiding staat het land er volgens concurrenten belabberd voor. En dat is niet alleen het gevolg van de lockdown als antwoord op de coronacrisis. Een verwaarloosde publieke sector, een harde benadering van burgers door de overheid, een grotere kloof tussen (kans)armen en (kans)rijken, het wordt allemaal op zijn conto geschreven.  Tien jaar kabinetten-Rutte”, zei GroenLinks-leider Jesse Klaver bij de aftrap van zijn verkiezingscampagne vorige maand, hebben „Nederland maatschappelijk ziek gemaakt”. Diezelfde dag sprak CDA-lijsttrekker Wopke Hoekstra over de „gebroken Nederlandse belofte”. Dat is „de erfenis van tien jaar VVD”. PVV-leider Geert Wilders greep het regeringsjubileum van Rutte vorig jaar al aan voor een duidelijke recensie. „U heeft er in tien jaar tijd een enorme puinhoop van gemaakt.” Eerste lijsttrekkersdebat Deze vrijdag, tijdens het eerste lijsttrekkersdebat, mét Rutte, uitgezonden op Radio 1, zal hij opnieuw het mikpunt zijn. De tegenstanders vergeten alleen graag dat ze op onderdelen vaak zélf medeverantwoordelijk zijn geweest. Ze sloten brede politieke akkoorden met Rutte of steunden zijn ad-hocbeleid, van de gedoogconstructie met de PVV in 2010 tot de nipte parlementaire meerderheid voor de stikstofmaatregelen eind 2019.  Ruttes politieke talent in het sluiten van compromissen was onontbeerlijk, omdat zijn kabinetten bijna nooit op een meerderheid in de Eerste Kamer konden rekenen. Het was óók tactisch handig: hij heeft weerwoord als hij tijdens de debatten wordt aangevallen op zijn beleid. ‘U was er zelf bij.’ Ruttes grootste rivaal op rechts, nu de tweede partij in de peilingen, stond aan de basis van de eerste omvangrijke bezuinigingen die Rutte nu worden aangerekend. Gedwongen door de economische crisis van die jaren kwam in oktober 2010 het kabinet met VVD en CDA met gedoogsteun van de PVV tot een bezuinigingsprogramma van 18 miljard euro. Hoewel Wilders er in slaagde de zorg en sociale zekerheid enigszins te ontzien, ging ook daar het mes in. Toen anderhalf jaar later een nieuwe ingreep van ruim 14 miljard noodzakelijk was, haakte Wilders af en viel het kabinet-Rutte l.","1"
"541","https://www.nrc.nl/nieuws/2021/02/25/kamercommissie-overheid-maakt-te-complexe-wetten-schiet-tekort-bij-naleving-a4033246","De Tweede Kamer, ministeries en andere uitvoerende overheidsinstanties maken wetgeving te complex voor miljoenen Nederlanders. Ook schiet de overheid tekort bij de uitvoering van voorgenomen beleid; daarin is onvoldoende ruimte voor een individuele aanpak voor burgers met persoonlijke problemen. Die conclusie trekt de commissie-Bosman donderdag. De overheid houdt bij naleving van wetten onvoldoende rekening met burgers die niet in staat zijn alle regels na te leven, door bijvoorbeeld sociaal-economische problemen, laaggeletterdheid of een laag IQ. Dit geldt voor één op de vijf Nederlanders, schat de commissie.  Een parlementaire commissie onderzocht vorig jaar november waarom het zo vaak misgaat tussen overheid en burger bij het Centraal Bureau voor Rijvaardigheidsbewijzen (CBR), de Belastingdienst en uitkeringsinstantie UWV. Bij deze uitvoeringsinstanties ontbreekt vaak een gevoel voor de „menselijke maat”, doordat beleid in sommige gevallen tegenstrijdig is, er door bezuinigingen een te doorgeslagen efficiëntiecultuur onder ambtenaren is ontstaan en de afstand tot de burger daardoor is toegenomen.  Een commissie onder leiding van VVD-Kamerlid André Bosman verzoekt daarom nu het demissionaire kabinet, de Tweede Kamer en uitvoeringsorganisaties om beter samen te werken en kritischer te kijken naar de realisatie en uitvoering van beleid. De commissie stelt dat miljoenen burgers verstrikt raken in de complexiteit van regelgeving. Dat komt volgens de betrokken Kamerleden doordat kabinet, Kamer en uitvoeringsinstanties vooraf niet voldoende rekening houden met de praktische uitvoerbaarheid van wetten. Ook is er te weinig belangstelling voor „elkaars werk”. Daarnaast wil de commissie dat Kamerleden meer contact zoeken met burgers in de problemen, zodat ze zich beter kunnen inleven in hun situatie.","1"
"542","https://www.nrc.nl/nieuws/2021/02/19/aanzoek-jesse-klaver-aan-linkse-partijen-leidt-vooral-tot-irritatie-a4032517","Er rust maar geen zegen op linkse samenwerking. Elke keer als de grootste pleitbezorger daarvan, GroenLinks-leider Jesse Klaver, daartoe een publieke oproep doet, zijn de reacties van de gedroomde partners afhoudend of zelfs afwijzend. Achter de schermen groeit bij andere progressieve of linkse partijen de irritatie.Zondagmiddag publiceerde Klaver het essay Keerpunt 21, waarin hij nogmaals opriep tot een „progressieve alliantie”. Die zou dan nog voor de verkiezingen van 17 maart een ‘stembusakkoord’ moeten sluiten. De GroenLinks-leider richtte zich vooral op de PvdA en D66. Met PvdA-lijsttrekker Lilianne Ploumen deelt Klaver „een positief mensbeeld”, en de overtuiging „dat we de ongelijkheid moeten aanpakken”. D66 en GroenLinks hebben „een vrijzinnige en open kijk op de samenleving” gemeen, schrijft Klaver.  Het bondje met de SP, die Klaver bij eerdere versies van zijn oproep tot linkse samenwerking nog nadrukkelijk noemde, is kennelijk wat bekoeld. Klaver schrijft dat hij de SP er graag bij heeft, maar dat de socialisten er nu eenmaal weinig voor voelen. Bovendien schrijft Klaver „dat de klimaatstandpunten van de SP en hun visie op Europa progressieve samenwerking soms net moeilijker maken”.  Vrijdag, toen Klaver het idee al opperde in een gesprek met de Volkskrant, reageerden D66 en PvdA afwijzend op een stembusakkoord.  D66 liet in dezelfde Volkskrant-editie weten weliswaar een „zo progressief mogelijk kabinet” na te streven maar zei het door Klaver voorgestelde stembusakkoord af te wijzen. „Het is niet goed voor Nederland als de politiek nu in blokken tegenover elkaar gaat staan”, zei een woordvoerder van lijsttrekker Sigrid Kaag. De reactie van PvdA-lijsttrekker Lilianne Ploumen was al even afwijzend: ja, samen optrekken op links is een goed idee, maar niet met D66. „SP en GroenLinks zijn onze bondgenoten”, zei Ploumen via een woordvoerder. „Daarom willen we ook alleen samen met een van deze twee partijen in een nieuw kabinet.”","1"
"543","https://www.nrc.nl/nieuws/2021/02/17/ollongren-bevriest-de-huur-voor-sociale-huurders-met-dank-aan-kift-in-de-coalitie-a4032288","Alle huren in de sociale sector worden een jaar lang niet verhoogd. Die huurbevriezing hebben huurders te danken aan minister Kajsa Ollongren (Binnenlandse Zaken, D66), de AD Kieswijzer en – tot veler verbazing – de VVD. De bevriezing betekent dat de 2,3 miljoen huishoudens die wonen in een huurhuis van een woningcorporatie of in een sociale huurwoning van een particuliere verhuurder tussen de zomer van 2021 en de zomer van 2022 geen huurverhoging hoeven te verwachten. Hoeveel geld dat scheelt verschilt per huurder, schreef Ollongren woensdag in een brief aan de Tweede Kamer, maar gemiddeld gaat het om zes euro per maand. Kosten voor de corporaties: 180 miljoen euro per jaar. Ollongren wilde maatwerk Het is de verrassende uitkomst van een langdurende politieke twist. Al een jaar lang dringt een deel van de Kamer aan op een harde rem op de huurstijgingen. Vooral de linkse partijen willen huurders vanwege de coronacrisis ontzien. Zij kregen door hogere inflatie in 2020 juist te maken met de grootste huurstijging in zes jaar tijd. Maar de coalitie, onder aanvoering van de VVD, voorkwam keer op keer dat er een Kamermeerderheid kwam voor het plan. Ollongren was zelf ook kritisch: zij wilde in haar eigen woorden liever maatwerk leveren dan alle huren stopzetten. Dat leverde haar een harde botsing op met de Eerste Kamer, waar wel een meerderheid voor een huurbevriezing stemde. Toen Ollongren die oproep van de senaat niet uitvoerde, kreeg ze een motie van afkeuring over zich heen, de eerste sinds 1875. Ollongren gaf geen krimp, de coalitie bleef de moties wegstemmen. Tot vorige week. „We dachten: moeten we dit nou wel nóg een keer doen? Nog zo’n motie? Maar toen zagen we de antwoorden van de VVD in de AD Kieswijzer”, zegt Sandra Beckerman (SP). In die kieswijzer had de VVD aangegeven dat de huren niet moesten stijgen.","1"
"544","https://www.nrc.nl/nieuws/2021/02/13/rutte-sluit-wederom-kabinet-met-pvv-van-wilders-uit-a4031682","Demissionair premier Mark Rutte (VVD) wil na de komende verkiezingen geen kabinet vormen met de PVV van Geert Wilders. Dat heeft hij vrijdagavond gezegd in het radioprogramma Met het Oog op Morgen op Radio1. Gevraagd naar een mogelijke samenwerking met Wilder zei Rutte kortweg „nee, nog steeds niet”. Daarbij gaf hij geen reden.  PVV-leider Wilders verbond direct zijn eigen conclusie aan de woorden van de premier. „Rutte wil dus over links”, aldus Wilders. „Alleen een grote PVV kan Ollongren, Klaver en consorten nog uit het kabinet houden.” Voorafgaand aan de Europese Parlementsverkiezingen in 2014 sloot Rutte samenwerkingmet de PVV op landelijk niveau uit. Dat had volgens de premier te maken met de befaamde ‘minder Marokkanen’-uitspraken van Wilders op de verkiezingsavond in 2014 van de Nederlandse gemeenteraden. Deze uitspraken vond Rutte „opnieuw een grens” overgaan. Wilders werd uiteindelijk vervolgd voor de uitspraak en schuldig bevonden aan groepsbelediging, maar kreeg daarvoor geen straf.  Eerder deze week stelde Rutte na de verkiezingen ook niet met Forum voor Democratie (FVD) van Thierry Baudet te willen samenwerken op landelijk niveau. FVD ligt al langer onder vuur vanwege racistische, xenofobe en antisemitische sentimenten binnen de partij. Berichtgeving door Elsevier Weekblad afgelopen week, waaruit blijkt dat Baudet zelf racistische en homofobe berichten stuurde in WhatsApp-groepen van de partij, maakt het volgens Rutte „onmogelijk” met de partij samen te werken.","1"
"545","https://www.nrc.nl/nieuws/2021/02/03/hugo-de-jonge-de-minister-die-geen-goed-kan-doen-a4030417","Het liefst komt demissionair minister Hugo de Jonge (Volksgezondheid, CDA) niet te vaak naar de Tweede Kamer om over de coronacrisis te praten. De Kamer, zegt hij binnenskamers wel eens, gedraagt zich te veel als crisismanager. Hij wordt bovendien van zijn werk gehouden, zei hij eind vorig jaar nog in NRC. „Straks zitten wij hier alleen maar Kamerbrieven te schrijven.”  Die irritatie is wederzijds, valt te concluderen na weken van stekelige debatten. De Tweede Kamer is geen warm bad voor de minister, die ernstig bekritiseerd wordt om de corona-aanpak van het kabinet. Ook in de coalitie van het inmiddels gevallen kabinet heerst ergernis en onvrede over de minister.  Deze week moet Hugo de Jonge twee keer verantwoording afleggen aan de Kamer over taaie coronadossiers. Donderdag wacht hem een zwaar debat over de traagheid van het vaccinatiebeleid – een onderwerp dat de Kamer al weken dwarszit. Deze woensdag moest hij uitleggen hoe er een groot datalek bij de GGD’s heeft kunnen ontstaan, waardoor de gegevens van mensen die zich hadden laten testen op het coronavirus niet veilig bewaard werden. De gegevens van tienduizenden Nederlanders werden vervolgens voor een paar tientjes te koop aangeboden door cybercriminelen.  Boven de debatten hangt een andere vraag: heeft de Kamer nog voldoende vertrouwen in Hugo de Jonge als chef-corona? Deze drie problemen achtervolgen De Jonge:","1"
"546","https://www.nrc.nl/nieuws/2021/01/30/christen-unie-hield-voltooid-leven-wet-tegen-a4029860","De ChristenUnie heeft in het kabinet-Rutte III de voltooidlevenwet van D66 tegengehouden. Dat zei CU-leider Gert-Jan Segers zaterdag op een partijcongres in Veenendaal. In een boek dat dinsdag verschijnt, Bidden en binden van journalist Riekelt Pasterkamp, zegt Segers daar ook nog over dat in de kabinetsformatie met D66 een mondelinge afspraak is gemaakt: er zou in de regeerperiode van Rutte III niet over zo’n wet worden gestemd. Volgens oud-D66-leider Alexander Pechtold, die de onderhandelingen in de formatie deed, is zo’n afspraak nooit gemaakt. „Er was géén verbod. De realiteit was wel dat de kans op een stemming klein was. D66 wilde het voor mensen die vinden dat hun leven voltooid is, ook als ze niet ziek zijn, mogelijk maken om euthanasie te krijgen. Volgens Segers hing de wet vier jaar geleden „dreigend boven ons hoofd”, er was in de Tweede Kamer een meerderheid voor. D66 kwam pas in de zomer van 2020 met een wetsvoorstel, nadat er in opdracht van Rutte III eerst uitvoerig onderzoek naar was gedaan. De wet is niet meer door de Tweede Kamer behandeld. „Wij konden het tegenhouden”, zei Segers in Veenendaal. De wens van D66 om met zo’n wet te komen maakte de formatie van Rutte III in 2017 bijna onmogelijk. Uiteindelijk werd in het regeerakkoord afgesproken dat het kabinet niet zelf met zo’n wet zou komen, D66 kon dat wel zelf doen. Het onderzoek dat eerst nog werd uitgevoerd duurde lang en was kritisch over het voorstel van D66. Door de telefoon zei Segers zaterdag vanaf het congres „dat je feitelijk kunt vaststellen dat het niet is doorgegaan” met de wet. „Wij hebben ook steeds duidelijk gemaakt dat we een finale stemming erover niet zouden meemaken als regeringspartij.” Dan was Rutte III daarover gevallen. In de campagne heeft D66 tot nu toe geen punt gemaakt van de voltooidlevenwet. Pia Dijkstra, die de wet indiende en er vaak mee in het nieuws was, verlaat de Tweede Kamer na de verkiezingen.","1"
"547","https://www.nrc.nl/nieuws/2021/01/23/hoekstra-vvd-heeft-beloftes-gebroken-a4028889","Ruim vijftig dagen voor de Tweede Kamerverkiezingen gaan bij het CDA de handschoenen uit. CDA-lijsttrekker Wopke Hoekstra opende deze zaterdag bij de aftrap van de campagne de aanval op de VVD en diens lijsttrekker Mark Rutte. Hoekstra sprak over hoe „de Nederlandse belofte” een „gebroken belofte” was geworden: „de erfenis van tien jaar VVD”. En: „Daarom kan die partij niet de verandering brengen die nodig is.” Het is voor het eerst dat Hoekstra zich zo kritisch uitlaat over de VVD. Dat deed hij vanuit een symbolische locatie: het Klokgebouw in Eindhoven – een voormalige fabriek van Philips. Juist dat bedrijf was de rode draad geweest voor de VVD tijdens de Algemene Politieke Beschouwingen in 2019. VVD-fractievoorzitter Klaas Dijkhoff had toen verteld over de ‘Philips-samenleving’, waarin het bedrijf „zorgde voor zijn medewerkers en zijn omgeving”. Dijkhoff probeerde de afgelopen jaren de VVD te positioneren als de partij die opkwam voor de middenklasse – en niet de multinationals.  En het is die middenklasse waar Hoekstra zich in zijn verhaal ook op richtte. De gebroken belofte van tien jaar VVD, zei hij in Eindhoven, „treft de middenklasse het hardst”. Hij wil een „nieuw perspectief voor de middenklasse”.  Dat Hoekstra de VVD zo uitdrukkelijk tot tegenstander wil maken, is een strategische keuze. De partij van premier Mark Rutte staat op eenzame hoogte in de peilingen – met 41 tot 45 zetels in de Peilingwijzer, een afgewogen gemiddelde van I&O Research, Ipsos en Kantar. Het zou het CDA erg goed uitkomen als het in de laatste weken voor de verkiezingen tot een tweestrijd komt, waarbij de christendemocraten zich als alternatief voor het beleid van de liberalen kunnen plaatsen. Voorlopig is er van een tweestrijd geen sprake – na de VVD is de PVV (18 tot 22 zetels) in de peilingen het grootst.","1"
"548","https://www.nrc.nl/nieuws/2021/01/23/jesse-klaver-wil-een-progressief-blok-tegen-rutte-a4028878","Niet elkaar aanvallen, maar samen optrekken tegen rechts.” Dat moeten de partijen D66, PvdA, SP en GroenLinks de aankomende verkiezingscampagne doen volgens GroenLinks-lijsttrekker Jesse Klaver. Op het digitale GroenLinkscongres zei Klaver dat hij zich zou inzetten om te zorgen dat Nederland „het meest progressieve kabinet van deze eeuw” krijgt. Het is daarom van groot belang dat deze partijen „elkaar vasthouden bij de formatie”. De SP moet dan volgens Klaver wel bereid zijn om minder eurosceptisch te zijn.  Klaver had ook kritiek op zijn gedroomde coalitiepartners. Na de verkiezingsstrijd in 2012 tussen VVD en PvdA, gingen die twee partijen samen regeren en werd „de VVD-agenda uitgerold”. In 2017 wist D66 geen vuist te maken tegen „de rechtse agenda van de VVD” – nadat GroenLinks uit de onderhandelingen voor een nieuw kabinet stapte. „Als we durven te leren van het verleden, dan kan 2021 een keerpunt in de politieke geschiedenis worden”, zei Klaver. Waar Klaver bij de vorige verkiezingen nog zei dat hij premier wilde worden, heeft hij het nu over meeregeren. Om zo met andere linkse partijen een blok te vormen tegen rechts en tegen demissionair premier Mark Rutte (VVD).  Want dankzij tien jaar Rutte is „de ongelijkheid toegenomen en de publieke dienstverlening verwaarloosd”. Die tien jaar „heeft de samenleving uitgeput” volgens Klaver. Het beste voorbeeld is de Toeslagenaffaire. „Het hardste, het meest schrijnende, het meest gemene voorbeeld van hoe een rechtse ideologie mensen kapot kan maken.”  Ondanks die harde woorden sloot Klaver samenwerking met rechts niet uit. Wel moeten de idealen van de „progressieve beweging de kern zijn van een nieuw regeerakkoord”. Er moet nog veel gebeuren voordat „het meest progressieve kabinet van deze eeuw” geformeerd kan worden. Volgens de Peilingwijzer staan GroenLinks, D66, PvdA en SP gezamenlijk op ongeveer 47 zetels, de VVD in haar eentje op 43.","1"
"549","https://www.nrc.nl/nieuws/2021/01/21/intern-verdeeld-gaat-50plus-de-verkiezingen-in-a4028688","Een maand geleden leek het of de rust terugkeerde in 50Plus. Na een interne strijd over de kandidatenlijst en het lijsttrekkerschap zou de partij eindelijk kunnen beginnen aan haar verkiezingscampagne. Maar een maand later blijkt het intern nog steeds onrustig. Bestuursleden, kandidaat-Kamerleden en partijprominenten keren zich in interne mails en berichten in appgroepen, die NRC heeft ingezien, tegen lijsttrekker Liane den Haan. Ook partijvoorzitterJan Nagel, die haar steunt, krijgt er stevig van langs. Daarbij helpt het niet dat de partij, die nu drie zetels in de Tweede Kamer heeft, in de peilingen op verlies staat. Nieuw politiek gezicht Den Haan werd in oktober als het nieuwe politieke gezicht van de partij binnengehaald door Nagel. Zij had alleen bekendheid als voorzitter van ouderenbond ANBO, verder was ze een buitenstaander in de partij. Haar komst moest een einde maken aan de interne ruzie-cultuur. Nagel hoopte dat zij 50Plus na het vertrek van boegbeeld Henk Krol weer kleur kon geven. Het pakte anders uit. Den Haan heeft in korte tijd de irritatie gewekt van haar partijgenoten. Allereerst omdat zij als voorzitter van de ouderenbond instemde met het pensioenakkoord tussen minister Wouter Koolmees (Sociale Zaken, D66) en de vakbonden. 50Plus steunde dat akkoord niet. Ook wil 50Plus af van de marktwerking in de zorg, door de zorgverzekeraars te vervangen door een ‘nationaal zorgfonds’ – maar Den Haan wil dat niet. Daarnaast klagen toekomstige fractiegenoten en andere partijleden over haar omgangsvormen. Sommigen noemen haar intern de ‘Wilders van 50Plus’, omdat ze geen teamspeler zou zijn en Kamerleden slechts zou beschouwen als ‘personeel’. Meerderheid in BrabantDe onenigheid heeft geleid tot het vertrek van een Statenlid in Brabant: Chris Spooren, tot voor kort vertrouweling van Nagel, stapte deze week over naar het CDA.","1"
"550","https://www.nrc.nl/nieuws/2021/01/21/wilders-rutte-doet-duizend-scheppen-bovenop-toch-al-strenge-lockdown-a4028547","Volgens Geert Wilders (PVV) heeft Nederland nu al één van de strengste lockdowns van Europa. „Maar het is nog niet genoeg, Rutte doet er al duizend scheppen bovenop, hij komt nu met een avondklok.” Wilders wijst op een motie die hij vorige week indiende, waarin stond dat er geen avondklok zou moeten komen. Die motie werd aangenomen, ook D66, PvdA en GroenLinks stemden voor.Volgens Wilders komt er nu een avondklok omdat het kabinet niet goed functioneert. Hij wijst op de lage vaccinatiegraad in Nederland ten opzichte van andere landen. Ook hadden kwetsbare mensen voorrang moeten krijgen bij vaccineren. „Dan hadden we er veel beter voorgestaan.” Als aan het eind van het kwartaal alsnog alle kwetsbare mensen zijn gevaccineerd, is een avondklok niet nodig, aldus Wilders. Ook wil Wilders dat eerst wordt afgewacht hoe andere maatregelen werken, zoals de quarantaineplicht.","1"
"551","https://www.nrc.nl/nieuws/2021/01/19/loyaliteit-binnen-de-coalitie-is-verleden-tijd-a4028243","Een Kamerdebat over een groot politiek-bestuurlijk schandaal met een kabinet dat al is afgetreden – dat kan niet al te spannend meer zijn. Het ultieme wapen van de Tweede Kamer, de motie van wantrouwen, is immers al uit handen geslagen. Toch was het debat dinsdag over de kabinetsreactie op het explosieve parlementaire onderzoeksrapport over de Kinderopvangtoeslag bij vlagen behoorlijk verhit. Met de meeste ballen op demissionair premier Mark Rutte was het een voorproefje van de komende verkiezingscampagne.  „Je neemt ontslag, pakt een appel en fietst naar de volgende verkiezingen”, verwoorde SP-leider Lilian Marijnissen de kritiek op Rutte, die wel als minister-president verantwoordelijkheid heeft genomen maar als lijsttrekker voor de VVD mikt op een volgende termijn als regeringsleider. Geen enkele Kamerfractie, op zijn eigen VVD na, nam genoegen met de wijze waarop Rutte vrijdag bij zijn publieke ontslagverklaring verantwoording had afgelegd voor zijn rol in de Toeslagenaffaire Hij zei toen wel verantwoordelijkheid te voelen, maar „geen directe betrokkenheid”.  „Degene die voor alles al tien jaar verantwoordelijk is, gaat gewoon lachend door”, sneerde PVV-leider Geert Wilders. En Lilianne Ploumen, de nieuwe PvdA-leider, zei: „Uw vingerafdrukken zitten op elke pagina van dit dossier.” Ploumen is de vorige week wél opgestapte lijsttrekker Lodewijk Asscher opgevolgd. Van zijn eigen coalitiepartners in zijn demissionaire regering hoefde Rutte al evenmin steun te verwachten. Rob Jetten van D66 noemde Ruttes verklaring van vorige week „te weinig en te mager”. „Ook de premier moet aan zelfreflectie doen.”  Hoewel de ondervragingscommissie de rol van de Tweede Kamer als mede-wetgever niet heeft onderzocht, ging het daar dinsdag wel uitgebreid over. Een voor een namen fractievoorzitters de tijd om te zeggen dat de Tweede Kamer óók verantwoordelijkheid had gedragen in de totstandkoming van de toeslagenaffaire. In de woorden van VVD-fractievoorzitter Klaas Dijkhoff: „Zet de verwarming niet te hard, anders druipt de boter van ons hoofd”. ","1"
"552","https://www.nrc.nl/nieuws/2021/01/16/sgp-voorzitter-sluit-samenwerking-met-forum-voor-democratie-uit-a4027855","De SGP sluit een samenwerking met Forum voor Democratie op lokaal en landelijk niveau uit. Dat zegt de toekomstige partijvoorzitter Dick van Meeuwen zaterdag in een interview met het Nederlands Dagblad. Van Meeuwen stelt dat het „cultuurchristendom” van FVD botst met de bijbelse uitgangspunten die de SGP nastreeft. Ook vindt hij dat FVD te weinig ervaring heeft met besturen.  Van Meeuwen ziet wel een aantal raakvlakken tussen beide partijen - zoals „het gezag van de staat” en „een goede politie” - maar denkt dat FVD en de SGP het nooit eens zullen worden over onderwerpen als euthanasie en abortus. „Van de prolife-standpunten die wij hebben, moeten ze ten diepste niets hebben”, aldus de toekomstig voorzitter. Ook denkt hij dat FVD niet in staat is „een land te regeren”. Hij benoemt hierbij de „implosie” van de partij - waarbij hij vermoedelijk verwijst naar de chaos die eind 2020 ontstond binnen het partijbestuur en verschillende regionale afdelingen. Ook de PVV van Geert Wilders zou ongeschikt zijn om te besturen. Van Meeuwen wordt later op zaterdag vrijwel zeker formeel benoemd als voorzitter van de SGP - hij is de enige kandidaat. Hij volgt interim-voorzitter Maarten van Leeuwen op die sinds eind 2019 Peter Zevenbergen vervangt. Zevenbergen moest destijds aftreden na ophef over zijn wachtgeldregeling. Van Meeuwen belooft een „transparante cultuur” en zegt van de SGP een „open partij” te willen maken.Overigens zitten FVD en SGP wel in dezelfde fractie in het Europees Parlement. Beide zijn aangesloten bij de Europese Conservatieven en Hervormers (ECR). De ChristenUnie was eerder ook onderdeel van die fractie, maar vertrok vanwege het toetreden van Forum in 2019. Nu is deze partij aangesloten bij de EVP - waar ook het CDA bij zit.","1"
"553","https://www.nrc.nl/nieuws/2021/01/10/klaver-wil-dat-rutte-aftreedt-maar-nog-wel-met-hem-regeren-a4026944","Na oppositiepartijen SP en PVV vindt ook GroenLinks dat het kabinet naar aanleiding van het kritische rapport over de kinderopvangtoeslag geen andere optie heeft dan af te treden. „Er is geen andere conclusie mogelijk dan dat het kabinet politieke verantwoordelijkheid neemt en aftreedt.” Dat zei GroenLinks-leider Jesse Klaver zondagmiddag in tv-programma Buitenhof. Als het kabinet niet zelf hiertoe besluit, zal GroenLinks tijdens het volgende Kamerdebat over Toeslagenaffaire een motie van wantrouwen indienen. Dat debat over het rapport van de Parlementaire ondervragingscommissie zal in de week van 18 januari plaatsvinden. De laatste keer dat GroenLinks een motie van wantrouwen tegen het kabinet steunde was in 2010, tegen Balkenende IV. Dat ging toen om het rapport van de commissie-Davids over de besluitvorming rond deelname aan de oorlog in Irak in 2003. Volgens Klaver, bij de komende verkiezingen opnieuw lijsttrekker voor zijn partij, zijn de conclusies van het rapport „zo snoeihard, waarbij meer dan 20.000 gezinnen door overheidsoptreden zo ongelofelijk in de problemen zijn gebracht, dat je je niet kunt voorstellen dat de politiek zal zeggen: ‘Foutje bedankt, we gaan nu gewoon door’.” Klaver vindt het gezamenlijk aftreden nodig omdat het kabinet daarmee schuld erkent voor dat aangedane leed. En het is „een erkenning dat het gevoerde beleid niet langer door kan gaan”. Het maakt in zijn ogen bovendie de weg vrij voor een nieuw kabinet, straks na de verkiezingen in maart, om „de verzorgingsstaat opnieuw op te bouwen”, waarbij „de overheid mensen eerlijk en menselijk behandelt”.  Hoewel GroenLinks premier Rutte persoonlijk verantwoordelijk houdt voor dat collectieve wanbeleid – Tien jaar liberaal beleid onder leiding van premier Rutte heeft gezorgd voor een sociaal „systeem van wantrouwen”. – is hij zelf wel bereid om in een volgend kabinet met hem samen te werken. „Behalve de PVV en Forum voor Democratie hebben wij niet de luxe om partijen uit te sluiten.","1"
"554","https://www.nrc.nl/nieuws/2021/01/09/pvv-programma-dit-keer-vijftig-kantjes-maar-vooral-hard-tegen-moslims-en-migranten-a4026918","Dit keer geen A4’tje, maar vijftig kantjes. Bij zijn vijfde verkiezingsprogramma als lijsttrekker van de Partij voor de Vrijheid heeft Geert Wilders het anders aangepakt dan bij de Tweede Kamerverkiezingen in 2017, zegt hij deze zaterdag in De Telegraaf. „We kijken er nu op een serieuzere manier naar.” De PVV staat er, twee maanden voor de landelijke verkiezingen, goed voor. De partij heeft naaste concurrent Forum voor Democratie ruimschoots ingehaald in de peilingen en peilt nu als tweede partij. Het afgelopen jaar speelde Wilders een hoofdrol in de coronadebatten van de Kamer met het kabinet-Rutte III ‘Marokkaanse agressie’ Los van die vijftig kantjes, én Wilders’ kritiek op de virusaanpak, is het een bekend geluid in het nieuwe programma: Het gaat om u. Nederland, zo staat in de eerste alinea, „is verworden tot een migrantenparadijs waar zelfs illegalen nog worden gepamperd”. Overal „wordt de Nederlandse gezelligheid verdrongen door Marokkaanse agressie”. En de islam is volgens de PVV „de meest gewelddadige politieke ideologie die er bestaat” en moet rigoureus bestreden worden. De partij wil een verbod op de Koran, op moskeeën en op islamitisch onderwijs. Die taal is niet nieuw, de plannen evenmin. Wilders pleitte al in 2007, een jaar na de oprichting van de PVV, voor een Koranverbod. Moskeeën vergeleek hij in 2016 al eens met „nazitempels”. Een onderscheid tussen een ‘gematigde’ en een ‘radicale’ islam beschouwt de PVV-leider al jaren als onzinnig. In die zin is er weinig nieuws aan het programma. Maar nog duidelijker dan in voorgaande verkiezingsprogramma’s verbindt de PVV de islam en de komst van immigranten – vaak in één adem genoemd – aan tal van andere problemen, van de woningnood tot de oplopende kosten van de verzorgingsstaat. „Het terugdraaien van de islamisering van ons land is daarom het allerbelangrijkste dat nu in Nederland moet gebeuren.”","1"
"555","https://www.nrc.nl/nieuws/2021/01/05/het-lukt-de-jonge-niet-ongeduldige-kamer-te-bedienen-a4026298","Zes uur lang verliep het eerste vaccinatiedebat van het jaar met minister Hugo de Jonge en premier Mark Rutte stevig, maar niet vijandig. Ja, er was dinsdag kritiek van de Kamer op het handelen van het kabinet. En zowel Rutte als De Jonge erkende dat de voorbereiding niet goed was verlopen. „We hadden eerder tegen de GGD moeten zeggen: bereid je voor op grootschalige vaccinatie”, zei Rutte. „We zijn bereid te leren van fouten. Maar aan het begin van de avond sloeg de toon om. Dat gebeurde juist op het moment dat De Jonge tegemoet wilde komen aan de wens van de Kamer om verpleeghuisbewoners toch eerder te vaccineren met het Pfizer/BioNTech-vaccin. Het RIVM bekijkt hoe voor die groep alsnog sneller vaccins kunnen worden „vrijgespeeld”, had De Jonge gezegd. Maar toediening zou dan niet eerder dan februari kunnen gebeuren.  Dat vindt een groot deel van de Kamer veel te laat. De ene na de andere fractievoorzitter eiste dat De Jonge zou toezeggen dat het eerder, het liefst volgende week, zou lukken. De Jonge wilde dat niet beloven, hij hield het bij „de kortst mogelijke termijn”.  Zo gebeurde weer wat inmiddels illustratief is voor de verhouding tussen de Tweede Kamer en de minister van Volksgezondheid. De Jonge probeerde – met alle slagen om de arm – de Kamer te bedienen. Die wilde dat het sneller zou gaan. Waar De Jonge zijn beantwoording constructief begon, zorgde het nieuwe spervuur aan kritiek ervoor dat de minister er in de loop van het debat weer net zo getergd stond als in het laatste debat van vorig jaar – dat ook over vaccineren was gegaan. „Ongelooflijk”, mopperde hij tijdens een interruptie van Jesse Klaver (GroenLinks). Lodewijk Asscher (PvdA) verweet hij „een aardige debattruc” te gebruiken. ","1"
"556","https://www.nrc.nl/nieuws/2020/12/28/scp-vertrouwen-in-kabinet-daalt-a4025448","Het klinkt als goed nieuws voor het kabinet-Rutte III: het vertrouwen in de regering is nog altijd aanzienlijk veel hoger dan vóór de coronacrisis. Dat blijkt uit het langlopende onderzoek Burgerperspectieven van het Sociaal en Cultureel Planbureau en analyses van unieke data van de Universiteit van Amsterdam. Maar het rally ’round the flag’-effect, een oplaaiend geloof in de competenties van politieke leiders bij een grote crisis, neemt al af sinds de zomer. Het vertrouwen in het kabinet daalt vooral bij mensen die economie het belangrijkste thema vinden, blijkt uit het onderzoek, en bij de achterban van de PVV en FVD. Juist bij kiezers van die partijen was in het voorjaar de steun voor Rutte III ineens flink toegenomen. De onderzoekers zagen in maart dat het coronabeleid van het kabinet er zelf nauwelijks toe deed – er was bij veel mensen een sterk verlangen naar vertrouwen in de politiek, vooral als ze zelf bang waren om corona te krijgen. „En we weten uit eerder onderzoek dat het ook gaat om het wegvallen van een wereldbeeld”, zegt politiek socioloog Eefje Steenvoorden van de UvA. „Van het idee dat we alles wel onder controle hebben.” Die onzekerheid en de angst voor besmetting blijken nog steeds een belangrijke reden te zijn voor het extra vertrouwen in de regering. En ook dat is voor het kabinet niet zomaar goed nieuws: de politieke discussies gaan steeds meer over de tekortkomingen van het beleid zelf. Het SCP, dat zich baseert op gegevens uit oktober en dus van vóór de harde lockdown, laat zien dat de meeste Nederlanders (57 procent) het kabinet verantwoordelijk houden voor het toegenomen aantal besmettingen. Steenvoorden: „Je ziet steeds meer een politisering van de strategie.”","1"
"557","https://www.nrc.nl/nieuws/2020/12/21/laat-de-coffeeshops-uitsterven-a4024621","Ineens staan haar de tranen in de ogen. Kamerlid Stieneke van der Graaf (ChristenUnie) is lang aan het woord geweest over haar plan om Nederland ‘drugsvrij’ te maken. Een van de ex-gebruikers die Van der Graaf bijeen heeft gebracht in de fractiekamer, gluurt stiekem op zijn telefoon. Maar Van der Graaf is nog niet uitgesproken. „Ik weet dat we verstrekkende voorstellen doen, die het waarschijnlijk niet allemaal gaan halen. Maar als je ouders in de ogen kijkt die hun kind hebben verloren aan drugs…” Even schiet ze vol: „Ik heb zelf een dochtertje.” Ruim een jaar heeft Van der Graaf zich verdiept in het thema. Ze sprak met gebruikers en hulpverleners. Het resultaat van haar onderzoek is neergeslagen in een korte nota: Naar een drugsvrije samenleving. Daarin pleit de ChristenUnie voor het terugdringen van het gebruik van verdovende middelen, zoals eerder is gebeurd met tabak. Van der Graaf denkt dat dat kan: „Nog niet zo lang geleden hadden we niet kunnen bedenken dat we nu rookvrije schoolpleinen hebben.” Wat de ChristenUnie betreft wordt het Nationaal Preventieakkoord tegen een ongezonde levensstijl uitgebreid met een drugsparagraaf. Dat zal op de wensenlijst staan van de CU tijdens de formatie, mocht de partij (nu vijf zetels) opnieuw gaan regeren. In de afgelopen jaren is het traditionele Nederlandse drugsbeleid – met zijn onderscheid tussen hard- en softdrugs – steeds meer onder druk komen te staan. Gebruik van synthetische drugs is bijna normaal geworden. Onder jongeren en jongvolwassenen, vooral in Amsterdam, lijkt het gebruik van cocaïne in opmars. Nederland is al jaren een draaipunt in de internationale drugshandel.  Vorig jaar stelde D66 in een manifest voor het gebruik van sommige harddrugs – zoals xtc en cocaïne – juist te legaliseren. Dat is tegen het zere been van Stieneke van der Graaf.","1"
"558","https://www.nrc.nl/nieuws/2020/12/17/kamer-verbijsterd-over-late-vaccinatie-in-nederland-a4024382","„We zorgen ervoor dat we er klaar voor zijn zodra er groen licht komt.” Dat zei minister Hugo de Jonge (Volksgezondheid, CDA) begin december nog over de aanstaande vaccinatie – een uitspraak die PVV-leider Geert Wilders hem donderdag in de Tweede Kamer onder de neus wreef. Want dat groene licht voor het vaccin komt mogelijk maandag al, terwijl de minister nu zegt dat Nederland pas op 8 januari de eerste prik zet, en pas tien dagen later op grotere schaal begint. „Wat een amateurisme, wat een blamage”, zei Wilders.v Dat er donderdagavond laat nog een debat kwam, was niet voorzien. Het werd op de valreep ingelast, nadat de Kamer met stijgende verbazing kennisnam van de jongste vaccinatieperikelen. Afgelopen dinsdagavond nog had De Jonge de Kamer verzekerd dat de boel op orde was en dat hij komende maandag met een vaccinatieplan zou komen. Maar toen twitterde de voorzitter van de Europese Commissie, Ursula von der Leyen, donderdag dat er vanaf 27 december gevaccineerd zal worden in de EU. Ze sprak trots van de ‘EU Vaccination Days’. Ook België en Duitsland maakten bekend vlak na de Kerst de eerste prikken te zetten. In Duitsland waren eind vorige maand al de eerste grote vaccinatielocaties ingericht. Maar Nederland is zover nog niet. De Jonge schreef donderdag aan de Kamer dat Nederland langer nodig heeft omdat nog aan „een aantal zorgvuldigheidseisen” moet worden voldaan. Zo komt de Gezondheidsraad na de snel verwachte goedkeuring van het Pfizer-vaccin door het Europees Geneesmiddelenbureau ook nog met een advies. Het RIVM werkt nog aan een medische richtlijn en een ict-systeem. En de GGD nog aan ‘belscripts’ voor callcenters. Ook moeten de systemen van de GGD daarna nog een keer worden getest. Daarom is beginnen in januari volgens de minister „het snelst mogelijke” tijdschema.  Veel partijen in de Kamer konden het niet geloven.","1"
"559","https://www.nrc.nl/nieuws/2020/12/12/in-diep-verdeelde-sp-is-leiderschap-marijnissen-niet-meer-onomstreden-a4023627","De SP had gehoopt dat het partijcongres drie maanden voor de verkiezingen vooral zou gaan over haar alternatieven voor het ‘neoliberale’ beleid van Rutte III. Het kabinet worstelt met de coronacrisis, het gaat in Den Haag meer dan ooit over een klassiek SP-thema: de zorg. Een tijd vol kansen voor de SP, zou je zeggen. Maar de partij staat op verlies in de peilingen en is vooral druk met zichzelf. Het online congres werd zaterdag overschaduwd door het conflict van de SP met de eigen jongerenclub Rood. Dat begon zaterdagochtend vroeg bij het partijkantoor in Amersfoort, waar leden van Rood actievoerden tegen het besluit van de partij vorige week om de financiële steun op te zeggen. De reden daarvoor: nieuw gekozen bestuursleden, inclusief voorzitter Olaf Kemerink, zouden ook lid zijn van het Communistisch Platform en de jongerentak van de SP willen laten afdrijven. De jongeren vinden dat voor alle geluiden, inclusief het communisme, plaats moet zijn in Rood en de SP. Ze willen verzoening, zongen SP-liedjes en hielden spandoeken omhoog met ‘Mama, neem ons terug’. Aan partijvoorzitter Jannie Visscher werd symbolisch een ‘gouden lijmpoging’ overhandigd. Verdeeldheid SP-leider Lilian Marijnissen zei aan het begin van het congres in een filmpje dat ze het jammer vond dat SP’ers voor dit congres niet in het echt konden samenkomen om „gezellig” te discussiëren en te borrelen. Maar het is de vraag hoe gezellig een fysiek congres was geworden. Het besluit van de SP-partijtop om de jongerenclub af te stoten veroorzaakt woede en verdeeldheid in de partij. Op een partijraad vorige week sprak een derde van alle afdelingen zich tégen het partijbestuur, en vóór Rood, uit. Het chatkanaal op YouTube, waar het congres zaterdag werd uitgezonden, moest al snel worden gesloten omdat SP’ers elkaar daar „walgelijk”, „achterlijk” of „engerd” noemden.","1"
"560","https://www.nrc.nl/nieuws/2020/12/10/de-stikstofwet-van-schouten-is-gered-op-het-nippertje-a4023394","Nu kan het echte werk beginnen. Anderhalf jaar nadat de Raad van State met één rechterlijke uitspraak de stikstofcrisis inluidde, waardoor duizenden projecten stilvielen en de coalitie van Rutte III in een crisis belandde, heeft Carola Schouten (Landbouw, ChristenUnie) eindelijk wat ze al die tijd nodig had: een stikstofwet, rust in de coalitie en voldoende steun in de Tweede en Eerste Kamer. De wet was al af, Schouten had eraan gewerkt vanaf het moment dat de grootste impasse met een spoedwet verholpen was. En de coalitie had zich verzoend, nadat het vorig jaar knetterde over de vraag wie de prijs van de stikstofcrisis moest gaan betalen: de natuur, de landbouw, de automobilist? Maar bij de oppositie ving Schouten bot. De linkse oppositie vond haar plannen veel te slap om de natuur te redden. De rechtse partijen vonden die juist veel te ver gaan – of zagen überhaupt geen probleem in de hoeveelheid stikstof die neerdaalt in de Nederlandse natuur. Nu heeft Schouten toch een meerderheid bijeengesprokkeld, met veel compromissen en met hulp van een verrassend verbond van SGP, 50Plus en de SP. Na drie dagen onderhandelen waren de minister en de partijen er woensdagavond uit. Dat kwam voor Schouten net op tijd: donderdag debatteerde de Tweede Kamer van vroeg tot laat over stikstof. Het belangrijkste ingrediënt van het hele pakket is geld – véél geld. Door de stikstofcrisis is de begroting van het ministerie van Landbouw verdubbeld, naar zo’n 2 miljard euro. Het kabinet maakt miljarden euro’s vrij om in de komende jaren natuurgebieden te versterken, boeren die willen stoppen uit te kopen en andere boeren met subsidies te stimuleren om hun bedrijven te verduurzamen. Zo moet de uitstoot afnemen, en stikstofgevoelige natuur beter tegen een stootje kunnen.","1"
"561","https://www.nrc.nl/nieuws/2020/12/10/christenunie-wil-pil-vergoeden-om-abortus-tegen-te-gaan-a4023337","De ChristenUnie wil de anticonceptiepil weer opnemen in het basispakket om zo abortussen te voorkomen. Dat zegt Tweede Kamerlid van de partij Carla Dik-Faber donderdag in Trouw. Abortus is een gevoelig onderwerp voor de christelijke partij. In het huidige kabinet met VVD, CDA en D66 werden medisch-ethische onderwerpen vaak vermeden. Met name het progressievere D66 en de ChristenUnie stonden bij thema’s als abortus en levenseinde lijnrecht tegenover elkaar.  Dik-Faber zegt in Trouw te willen samenwerken met de andere partijen op het gebied van abortus, „op onderdelen waar we het wél over eens kunnen worden, ook al zijn de verschillen groot”. „Het is best raar dat abortus wel vergoed wordt, maar dat vrouwen voor anticonceptie moeten betalen”, zegt Dik-Faber. „Zelf de kosten dragen leidt soms tot onbedoelde zwangerschappen. Er valt ontzettend veel leed te voorkomen door de pil te vergoeden.” Een eventueel besluit over het onderwerp zou moeten plaatsvinden in een volgende regeerperiode. Met name de VVD, de grootste partij in de peilingen, vindt dat voorbehoedsmiddelen onder de eigen verantwoordelijkheid van burgers vallen.  Momenteel is de pil gratis voor meisjes tot 18 jaar. Voor meisjes tussen de 18 en 21 jaar zit de pil ook nog in de basisverzekering, maar geldt het eigen risico. Voor vrouwen van 21 en ouder wordt het middel enkel door bepaalde aanvullende verzekeringen vergoed. Dat beleid geldt sinds 2011, het jaar dat toenmalig minister Ab Klink (Volksgezondheid, Welzijn en Sport, CDA) het advies van het toenmalige College voor Zorgverzekeringen overnam om de pil uit het basispakket te schrappen. Volgens het advies zou er geen „medische noodzaak” zijn voor het nemen van de anticonceptiepil.","1"
"562","https://www.nrc.nl/nieuws/2020/12/09/prominente-fvd-senator-van-der-linden-stapt-uit-partij-blijft-in-eerste-kamer-a4023169","Eerste Kamerlid Lennart van der Linden heeft zijn lidmaatschap van Forum voor Democratie opgezegd en stapt uit de FVD-senaatsfractie. Dat bevestigt hij woensdag naar aanleiding van berichtgeving in het Barendrechtse blad De Schakel. Hij blijft wel in de Eerste Kamer. Van der Linden zegt te vertrekken omdat hij geen vertrouwen meer heeft in het leiderschap van Thierry Baudet en vanwege een aantal incidenten op bestuurlijk niveau. Zaterdag stapte hij ook al uit het bestuur van de partij.  De senator zegt woensdag onder meer niet te verwachten dat Baudet een goede aanpak zal hebben voor de extremistische neigingen die sommige leden van jongerenpartij JFVD hebben. Ook noemt hij als redenen voor zijn vertrek dat Baudet enkele weken geleden zonder overleg met het bestuur verkiezingen voor het partijleiderschap aankondigde en de ict-systemen van de partij overnam. „Er is zoveel gebeurd dat ik zeg: ik wil niet langer verbonden zijn aan FVD”, aldus Van der Linden.  De 37-jarige politicus zat tot voor kort ook in het partijbestuur van Forum, eerst als vicevoorzitter en de afgelopen tijd zelfs tijdelijk als voorzitter. Zaterdag maakte hij bekend uit het bestuur terug te treden, in reactie op de ledenraadpleging over Baudets positie. Hierbij koos vrijdag 76 procent van de FVD’ers die hun stem uitbrachten vóór Baudet als partijleider. Brabantse fractie blijft wél Van der Linden weet naar eigen zeggen nog niet of hij zich aansluit bij de andere senatoren die zich hebben afgesplitst van FVD. Zes oud-FVD’ers hebben zich de afgelopen tijd verenigd in de fractie-Van Pareren - vernoemd naar senator Bob van Pareren. De meest recente was Eerste Kamerlid Loek van Wely, die dinsdag bekendmaakte uit de partij te stappen. Van der Linden stelt wel dat hij met deze senatoren „goed kan samenwerken”. In de senaat bestaat ook nog de fractie-Otten van FVD-oprichter Henk Otten, maar daar heeft Van der Linden naar eigen zeggen „nooit contact mee” en zal hij zich dus niet bij aansluiten.","1"
"563","https://www.nrc.nl/nieuws/2020/12/05/sp-afdelingen-uiten-ongekend-harde-kritiek-op-partijbestuur-over-aanpak-jongerentak-a4022712","Zo verdeeld als de SP deze week naar buiten toe was over het conflict met jongerenafdeling Rood, zo verdeeld was ze vrijdagavond op een online partijraad. De afdelingsvoorzitters van de partij stelden zich de vraag hoe het zover had kunnen komen dat het partijbestuur plotseling de financiële steun aan Rood wilde stopzetten. En of de partij nog wel toekomst heeft als de interne conflicten niet snel worden beslecht. Het conflict in de SP gaat al lang niet meer over of twee nieuwe Rood-bestuurders lid zijn van het Communistisch Platform, zoals het partijbestuur beweert. De SP ziet dat platform als een aparte politieke partij, daarom is voorzitter Olaf Kemerink geroyeerd als SP-lid. Rood ziet het CP enkel als een groep die de partijkoers radicaal naar links wil bijsturen. Kritische SP’ers vinden het veel te ver gaan dat de SP de eigen jongerenclub nu direct wil opheffen en een commissie tot mei volgend jaar de tijd geeft om over een alternatief na te denken. Op de partijraad vielen harde woorden over de staat van de SP. De Groningse afdelingsvoorzitter Daan Brandenbarg, altijd loyaal aan de partijtop, had kritiek op hoe Rood zich tegen de SP keert. Maar hij ziet ook een diepere oorzaak voor het conflict in de SP, die al tijden politiek niet meer relevant weet te zijn. „Het verhaal van de partij is slap geworden, zelfs onherkenbaar, en dat is knap in deze politieke tijden. We doen kleurloos mee met andere partijen.”  Veel afdelingen hadden begrip voor de zorgen van de partijtop over communisten, maar begrepen niet dat het SP-bestuur direct de hele jongerentak wil opheffen richting de belangrijke verkiezingscampagne. „Rood is meer dan die communisten, we kunnen niet kind met het badwater weggooien”, zei Anne Feite Blom, afdelingsvoorzitter van de SP in Haarlem.","1"
"564","https://www.nrc.nl/nieuws/2020/12/04/groenlinks-past-plan-om-jongeren-10-000-euro-te-geven-aan-na-kritiek-a4022623","GroenLinks heeft het verkiezingsplan om jongeren op hun achttiende verjaardag 10.000 euro te schenken aangepast na kritiek. Dat heeft de partij vrijdag bekendgemaakt. De maatregel was bedoeld om ongelijkheid tussen jongere generaties tegen te gaan en moest betaald worden uit een verhoging van de vermogensbelasting voor miljonairs, met 1 procent. Volgens critici was het plan slecht doordacht. De criticasters stelden onder meer dat 18-jarigen te jong zijn om een groot geldbedrag in één keer te ontvangen en wijs te besteden. De partij moest hen hierin gelijk geven: „Psychologen zeiden tegen ons dat de hersenen dan nog niet uitontwikkeld zijn. Op zo’n leeftijd doe je dingen waar je later spijt van krijgt”, laat een woordvoerder van de partij vrijdagmiddag weten. De situatie van jongeren uit gezinnen met geldproblematiek was een andere reden om het plan aan te passen. „Neem bijvoorbeeld gezinnen met schulden. Als je een kind uit zo’n gezin 10.000 euro geeft, legt dat dan niet te veel druk op het kind?” Volgens het herziene plan krijgen 18-jarigen nog steeds 10.000 euro, al zal dit bedrag niet meer vrij besteedbaar zijn. In plaats daarvan moet het geld tot aan de 23ste verjaardag worden aangewend om onderwijs te bekostigen, zoals collegegeld voor een universiteit, hogeschool of mbo-instelling. Na vijf jaar is het resterende bedrag wel vrij uit te geven. Naast alle nieuwe achttienjarigen (zo’n 200.000 per jaar, aldus GroenLinks), zou ook iedereen die studeerde na het afschaffen van de basisbeurs het geldbedrag van 10.000 euro moeten ontvangen om „de leenstelselgeneratie te compenseren”. Het gaat volgens de partij om een eenmalige gift voor zo’n 560.000 mensen die al 18 zijn geweest en het geldbedrag dan ook zouden ontvangen.","1"
"565","https://www.nrc.nl/nieuws/2020/12/03/conflict-sp-jongeren-splijt-partij-a4022560","Intern geruzie dat door de SP-partijtop gepresenteerd wordt als een strijd tegen radicale communisten is uitgegroeid tot een diep conflict binnen de partij over omgangsvormen en partijdemocratie. De behandeling die de SP de eigen jongerenclub Rood geeft, splijt de partij. Deze vrijdag is er een extra online partijraad waarop gesproken wordt over de beslissing van het partijbestuur om de financiële en organisatorische steun aan Rood op te zeggen, waardoor opheffing dreigt. Aanleiding voor dit besluit is dat Rood twee bestuursleden heeft gekozen, inclusief voorzitter Olaf Kemerink, die actief zouden zijn voor het Communistisch Platform. De SP vindt zo’n dubbele rol onwenselijk en royeerde Kemerink eerder als lid, omdat het CP een politieke partij zou zijn. Het CP zegt dat het slechts een factie is binnen de SP die al jaren actief is en enkel de partijkoers meer naar links wil duwen. Rood steunt die uitleg en kwam daardoor in conflict met de partij. vHoewel de meeste SP’ers niets met hardcore-communisme hebben, zijn veel partijleden onaangenaam verrast door het plotseling doorsnijden van de banden met Rood, de kweekvijver voor SP-talent. Sommige SP’ers zeggen te vrezen dat een breuk met Rood zou kunnen leiden tot een scheuring in de partij en een uittocht van kritische leden, die al jaren klagen over een verstikkende partijcultuur waarin afwijkende geluiden worden onderdrukt. Online petitie Een groep SP’ers lanceerde op initiatief van oud-Kamerlid Eric Smaling deze week de petitie ‘SP voor Rood’. Daarin wordt de „ongewenste escalatie” van het partijbestuur gehekeld en aangedrongen op verzoening. „Jongeren zijn essentieel voor een politieke beweging. Ze brengen elan, energie en ideeën binnen.” Dat Rood soms radicaler is en – in tegenstelling tot SP-leider Lilian Marijnissen – tegen regeringsdeelname pleit, is logisch, vinden de kritische SP’ers. „Jongeren zijn meer dan alleen hulptroepen voor uitvoering van wat de partij heeft bedacht – hun rol is juist om voor de troepen uit te lopen.","1"
"566","https://www.nrc.nl/nieuws/2020/12/01/kabinet-past-opzet-groeifonds-aan-na-forse-kritiek-a4022111","Na kritiek van hoogleraren, Tweede Kamerleden en de Raad van State past het kabinet de opzet van het Nationaal Groeifonds aan. Dat schrijft het kabinet dinsdag in een brief aan de Tweede Kamer.  De Raad van State en de Rekenkamer waren kritisch over de opzet van het investeringsfonds waarmee het kabinet de komende vijf jaar 20 miljard euro aan investeringen wil doen, die de economische groei op lange termijn zouden moeten stimuleren. Volgens de adviesorganen van het kabinet deed het oorspronkelijke plan van ministers Wopke Hoekstra (CDA, Financiën) en Eric Wiebes (VVD, Economische Zaken en Klimaat) afbreuk aan de controlefunctie van de Tweede en de Eerste Kamer. Omdat het kabinet niet koos voor een wettelijk verankerd begrotingsfonds was een goede controle op de extra uitgaven door het parlement niet mogelijk. Nu kiest het kabinet er toch voor een wettelijk verankerd begrotingsfonds op te richten. Dat duurt twee jaar. Om in de tussentijd wel investeringen te kunnen doen, houden Hoekstra en Wiebes vast aan hun oorspronkelijke plan om een ‘niet-departementale begroting’ aan de rijksbegroting toe te voegen. Het kabinet zegt wel toe uitgaven aan het parlement voor te leggen via zogenoemde ‘suppletoire begrotingen’.  Klimaatverandering Ook was er in september direct kritiek op de doelen van het fonds. Het Groeifonds zou zich te veel richten op economische groei bij de selectie van investeringen, en te weinig op het tegengaan van klimaatverandering. Nog een opvallende wijziging is nu de eis om de maatschappelijke kosten en baten van een investering te berekenen en daarbij de uitstoot van broeikasgas CO2 een prijs te geven. De som moet positief zijn, schrijft het kabinet: daarop worden voorstellen getoetst.","1"
"567","https://www.nrc.nl/nieuws/2020/11/26/nanninga-eerdmans-en-andere-prominenten-zeggen-fvd-lidmaatschap-op-a4021609","De prominente FVD-leden Annabel Nanninga, Nicki Pouw-Verweij, Joost Eerdmans en Eva Vlaardingerbroek hebben hun partijlidmaatschap opgezegd. De laatste drie zien bovendien af van hun plaats op de kandidatenlijst voor de Tweede Kamerverkiezingen. Zij stonden op plek drie, vier en vijf. Dat laten zij donderdagavond weten op Twitter. Even later liet secretaris Astrid de Groot ook weten uit de partij te stappen. Eerder deze week keerde zij zich samen met bestuursgenoten Rob Rooken en Lennart van der Linden tegen FVD-oprichter Thierry Baudet.  De vier willen geen lid zijn van een partij „die extremistische opvattingen duldt”. „We zijn bijzonder teleurgesteld in het gedrag van onze partijleider die geen schoon schip wilde maken”. Ze wensen „alle aardige, goede en enthousiaste FVD’ers veel wijsheid bij hun eigen overwegingen”.  Top vijf teruggetreden Ook vinden zij dat het partijbestuur de handdoek in de ring heeft gegooid in de machtsstrijd met oprichter Thierry Baudet. Het bestuur maakte donderdagmiddag bekend een Algemene Ledenvergadering te willen houden over het royement van Baudet en de verkiezing van een volledig nieuw partijbestuur. Nanninga, die niet op de kandidatenlijst stond, zet haar werk als senator en raadslid in Amsterdam voort. Pouw-Verweij blijft senator. Ook de FVD-fractie van Amsterdam en vier van de vijf leden uit Overijssel maakten donderdagavond bekend uit de partij te stappen. Van de FVD-kandidatenlijst voor de Tweede Kamerverkiezingen is de gehele top vijf inmiddels teruggetreden. Theo Hiddema, nummer twee, maakte deze week bekend te stoppen als Kamerlid en niet op de lijst te willen. Baudet kondigde dinsdag aan geen lijsttrekker meer te zijn, waarna hij een dag later besloot dat wel weer te willen worden. Freek Jansen, nummer zeven, en Hans Smolders, nummer tien, hebben ook hun plek op de lijst opgegeven. Vooralsnog was alleen de top tien van de lijst bekendgemaakt.","1"
"568","https://www.nrc.nl/nieuws/2020/11/25/een-bruiloftsknuffel-maakte-einde-aan-politieke-ambities-a4021481","Als zelfverzekerde Zuidas-advocaat arriveerde Ferd Grapperhaus najaar 2017 op het Binnenhof. Met stevige tred en bravoure zou hij het door incidenten en affaires geplaagde ministerie tot rust laten komen. En tegelijkertijd de zware criminaliteit aanpakken. Dat was de opdracht. Donderdag verdedigt hij in de Tweede Kamer zijn erfenis, tijdens zijn laatste begrotingsbehandeling.  Zijn ambities botsten al in de eerste twee maanden op de realiteit. Slechts weken na zijn aantreden, de zeer kritische evaluatie van de invoering van de Nationale Politie. Conclusie: eigenlijk moest de centralisering weer wat worden teruggedraaid en moest de minister minder macht krijgen.  Kort erop viel het eerste lijk uit de kast: de WODC-affaire. Ambtenaren bleken wetenschappelijke onderzoekers naar het softdrugsbeleid onder druk gezet te hebben om politiek wenselijke conclusies te schrijven. Hij gelastte drie onderzoeken in om de omvang van de affaire in kaart te brengen. De Tweede Kamer was boos over de cultuur op het ministerie, mild over de minister: hij zat er pas net. Moeilijke start Grapperhaus leek zoekende naar zijn rol als minister. Zo suggereerde hij in Pauw dat Nederland kinderen van jihadisten in Irak en Syrië het beste kon terughalen, terwijl het kabinetsbeleid was dit níet te doen. Hoewel hij als nieuwkomer nog veel krediet had, klonk op het Binnenhof de vraag of hij wel geschikt was als minister. Maar Grapperhaus groeide in zijn rol en werd hét gezicht van de rechtsstaat toen op 18 september 2019 advocaat Derk Wiersum werd doodgeschoten. Het was de dag van de Algemene Politieke Beschouwingen, maar alle aandacht richtte zich op de minister. Toen hij halverwege de middag een haag van camera’s inliep, trilde hij. Met bevende stem en natte ogen had hij het over „een aanslag op onze rechtsstaat”.","1"
"569","https://www.nrc.nl/nieuws/2020/11/25/baudet-uit-partijbestuur-fvd-gezet-na-video-over-lijsttrekkersverkiezing-a4021349","Het partijbestuur van Forum voor Democratie (FVD) en Thierry Baudet liggen met elkaar overhoop over Baudets positie binnen het bestuur. De onrust ontstond nadat Baudet woensdag begin van de middag in een video aankondigde dat hij wil terugkeren als kandidaat-lijsttrekker en partijleider van FVD. Hij riep daarbij een lijsttrekkersverkiezing uit. Dit deed Baudet echter buiten het partijbestuur om, waarop hem werd verzocht terug te treden. In eerste instantie had woensdag een meerderheid van het bestuur laten weten dat Baudet niet langer bestuurslid was. Toen dit statutair niet mogelijk leek, corrigeerden de drie FVD-bestuursleden, onder wie voorzitter Lennart van der Linden, hun standpunt.  Het partijbestuur van FvD overweegt Baudet alsnog te royeren, zo laat het woensdagmiddag weten in een verklaring. „De gehele gang van zaken is voor ons volstrekt onacceptabel.” Het bestuur wil dat Baudet terugtreedt als partijbestuurder vanwege zijn handelen. In de verklaring insinueert het bestuur dat Baudet woensdag nog een nieuwsbrief aan alle leden heeft verstuurd. Het bestuur wil daarom dat hij de inloggegevens van de sociale-media-kanalen van de partij teruggeeft. Het partijbestuur zou Baudet verder meermaals gevraagd hebben om bijeen te komen en niet via de media „de kwestie te beslechten”.  ‘Uit de partij geduwd’Later op woensdag plaatste Baudet een nieuwe video op het Twitteraccount van Forum voor Democratie. Daarin noemt hij de situatie „heel verdrietig”. Volgens Baudet wordt hij uit de partij geduwd. Tegen de NOS zei hij dat critici „een ordinaire coup” proberen te plegen. „Als zij iets anders willen, waarom splitsen zij zich dan niet af”.  Later zei Baudet in een aanvullende verklaring dat hij alleen bereid was de inloggegevens aan het bestuur over te dragen, op voorwaarde dat er een lijstrekkersverkiezing wordt georganiseerd. Verder wil hij dat er een ad-interim-bestuur komt dat toezicht houdt over de verkiezingen.","1"
"570","https://www.nrc.nl/nieuws/2020/11/24/huidige-50plus-fractie-keert-niet-terug-in-kamer-a4021220","Geen van de huidige fractieleden keert na de Tweede Kamerverkiezingen in maart namens 50Plus terug in de Tweede Kamer, zo maakt de seniorenpartij bekend. Dinsdag verklaarde Kamerlid Gerrit Jan van Otterloo zich niet verkiesbaar te stellen. Van Otterloo stond - net als Léonie Sazias - wel op de conceptkieslijst, maar beiden zien af van hun kandidatuur voor een herverkiezing.  De 50Plus-fractie in de Tweede Kamer bestaat uit drie leden. Eerder maakte de huidige fractievoorzitter Corrie van Brenk bekend na de verkiezingen niet meer terug te keren als Kamerlid. Van Brenk kondigde haar vertrek aan nadat ze de lijsttrekkersverkiezing had verloren van ANBO-voorzitter Liane den Haan. Kamerlid Sazias sprak haar steun uit voor Den Haan, maar zal onder haar leiding niet terugkeren in de Kamer. Als 50Plus in maart genoeg stemmen krijgt, komt het dus met een geheel nieuwe fractie in de Kamer.  Andere koers Onder leiding van Den Haan zal 50Plus een andere koers varen, zo bleek uit het verkiezingsprogramma. De weerstand van de seniorenpartij tegen het pensioenakkoord is daarin niet meer terug te lezen. Onder Den Haan wil 50Plus zelfs meepraten over de uitwerking van het pensioenakkoord. De fractie pleitte in de Tweede Kamer juist om vast te houden aan het huidige pensioenstelsel.  Ook laat 50Plus het plan voor de invoering van een nationaal ziekenfonds varen; in 2017 was dat nog een belangrijk speerpunt binnen de campagne. Wel huldigt de partij nog steeds het standpunt om de pensioengerechtigde leeftijd van 67 jaar (terug) te verlagen naar 65 jaar.  Na het vertrek van Van Otterloo is duidelijk dat er niemand terugkeert van de in 2017 verkozen fractie. Begin mei was het toenmalig partijleider Henk Krol de eerste die vertrok bij 50Plus, na onenigheid binnen de partij. „Het draait allemaal om ego’s en er zitten te veel baantjesjagers binnen de club”, schreef Krol in zijn afscheidsbrief. „Daar wil ik niet langer bij horen en als ik jullie was, zou ik dat ook niet langer willen.”","1"
"571","https://www.nrc.nl/nieuws/2020/11/23/diepe-onvrede-binnen-de-sp-komt-weer-bovendrijven-a4021125","Een steeds verder escalerend conflict tussen jongerenafdeling Rood en moederpartij SP heeft dit weekend tot een unieke patstelling geleid. De leden van Rood kozen zondag de 21-jarige Olaf Kemerink tot hun nieuwe voorzitter. Hij werd deze maand uit de SP gezet omdat hij volgens de partijtop een gevaarlijke communist zou zijn die de partij ondermijnt. Kemerink ziet juist een partijbestuur dat een „heksenjacht” organiseert tegen kritische leden, die de koers van de partij willen verleggen. Het partijbestuur staat op het standpunt dat alleen SP-leden voorzitter van Rood kunnen zijn. Kemerink heeft beroep aangetekend tegen zijn royement en heeft daarbij de steun van de jongerenafdeling. Het SP-bestuur noemt zijn verkiezing in een verklaring „onwenselijk” en zegt deze week in gesprek te gaan met Rood.  De vraag is hoe het nu verder moet. Er lijken grofweg twee scenario’s mogelijk: het intrekken van het royement, of het opheffen van Rood. De situatie is voor SP-begrippen ongekend. Rood is de ideologische kweekvijver voor SP-talenten en stond altijd bekend als zeer loyaal aan de partij. Dat de jongerenbeweging nu in een openlijk conflict met de partijtop is beland, laat zien hoe diep de onvrede zit. De SP worstelt al jaren met verloren verkiezingen en slechte peilingen. De partij staat virtueel op zo’n tien zetels, ze heeft er nu veertien. De onvrede gaat verder dan het royement van een aantal jonge leden, zeggen kritische leden, maar heeft ook alles te maken met de partijkoers en de manier waarop de SP intern met critici omgaat. Communistisch Platform  Concrete aanleiding voor het conflict met Rood is het vermeende lidmaatschap van Kemerink van het Communistisch Platform (CP) - hij laat zelf in het midden of hij lid is. Deze communistische organisatie ziet niks in een eigen partij, maar probeert de SP al een paar jaar van binnenuit „te winnen voor daadwerkelijk socialistische politiek”, staat op hun site.","1"
"572","https://www.nrc.nl/nieuws/2020/11/22/breuk-dreigt-binnen-de-top-van-fvd-a4021042","Een groep prominente leden van Forum voor Democratie stevent af op een breuk met partijleider Thierry Baudet. Ze dreigen met een scheuring als hij zich niet harder opstelt tegen de jongerenafdeling van de partij, de JFVD, en JFVD-voorzitter Freek Jansen. Baudet weigert dat, melden ingewijden uit de partij aan NRC.  Afgelopen week doken, via Het Parool en GeenStijl, opnieuw extreem-rechtse beelden en uitspraken op die door FVD-jongeren waren gedeeld in WhatsAppgroepen en op Instagram. Een aantal van hen heeft een actieve rol binnen de JFVD en FVD of maakte onlangs zelfs promotie – in één geval zelfs als medewerker van de Tweede Kamerfractie. Dit voorjaar had het jongerenbestuur nog beterschap en een onderzoek beloofd. Toen waren ook al extremistische apps naar buiten gekomen. Drie leden werden geroyeerd. Maar vorige week bleek dat ook vijf van de leden die de misstanden hadden aangekaart door het bestuur uit de club zijn gegooid. Prominente FVD’ers in alle rangen van de partij, onder wie senator Annabel Nanninga en Europarlementariër Rob Roos, zagen er hun grote angst in bevestigd: dat de jongerenafdeling van hun partij niet meer met een kleine ingreep te redden was. En dat JFVD-voorzitter Jansen, die ook werkzaam is als medewerker van de Tweede Kamerfractie én als nummer 7 op de kandidatenlijst voor de komende verkiezingen staat, niet de oplossing voor het probleem is – maar de belichaming ervan. Afgelopen weekend barstte de bom. De critici, die hoopten op een grote schoonmaak bij de jongerenbeweging en liefst op een vertrek van Jansen, lazen zondagochtend tot hun verbazing dat het JFVD-bestuur alleen opnieuw onderzoek ging doen, uitgevoerd door FVD’ers. Wat Baudet betreft, was dat genoeg. „Uitstekend optreden”, twitterde hij. Verder bleef hij onbereikbaar voor commentaar.","1"
"573","https://www.nrc.nl/nieuws/2020/11/22/door-sp-geroyeerde-olaf-kemerink-wordt-voorzitter-jongerentak-rood-a4020993","Olaf Kemerink, die onlangs samen met vijf anderen door de SP is geroyeerd en volgens de partij radicaal-communistisch gedachtegoed aanhangt, is zondag verkozen als voorzitter van SP-jongerenbeweging Rood. Dat bevestigt de jongerentak naar aanleiding van vragen van NRC. De verkiezing van Kemerink zet de gespannen verhouding tussen de SP en Rood extra op scherp.  Kemerink en de andere geroyeerde Rood-leden liggen overhoop met het SP-bestuur, dat hen maandag tegenover Nieuwsuur omschreef als „geradicaliseerde zolderkamercommunisten”. Het zestal is volgens de SP aangesloten bij de zeer linkse bewegingen Marxistisch Forum en Communistisch Platform. Die laatste organisatie schrijft dat de arbeidersklasse zich moet „bewapenen met alle wapens om een revolutie mogelijk te maken”. Algemeen secretaris van de SP Arnout Hoekstra zei tegen Nieuwsuur dat de partij dergelijke uitlatingen niet kan accepteren. Tegenover de Volkskrant ontkende Kemerink dinsdag met klem dat het Platform oproept tot een burgeroorlog. De beweging zelf liet daarnaast wetendat er wat haar betreft in Nederland momenteel „geen plaats is voor revolutionair geweld”. Volgens Kemerink is het binnen de SP nauwelijks mogelijk kritiek te uiten op de partijkoers. „Elke discussie wordt de nek omgedraaid”, zei hij maandag tegen Nieuwsuur. Ideologische wrijving tussen Rood en de SP was er eerder dit jaar al: waar de partijtop aanstuurt op regeringsdeelname, verklaarde Rood zich daar juist tegenstander van. Volgens Kemerink werd die stellingname vervolgens „toegeschreven aan Communistisch Platform”. Rood nam het zaterdag in een persbericht op voor de SP-jongeren die uit de partij zijn gezet. „Het betreft geen groep geradicaliseerde en op geweld beluste jongeren. Dit zijn hardwerkende partijgenoten”, aldus de jongerentak. Kemerink en de vijf anderen mogen voorlopig gewoon lid blijven van Rood, ondanks dat de SP er bij de beweging op heeft aangedrongen hen de wacht aan te zeggen. Daarom kon Kemerink zondag ook meedoen aan de bestuursverkiezing. Hij kreeg 75 procent van de stemmen.","1"
"574","https://www.nrc.nl/nieuws/2020/11/22/jfvd-zet-coordinatoren-uit-functie-na-lekken-appgesprekken-a4020964","Een groeiend aantal prominente leden van Forum voor Democratie is kritisch op het optreden van de jongerentak van de partij. Een aantal leden daarvan werd zaterdag niet voor het eerst in verband gebracht met homofobe en antisemitische uitlatingen op internet. Partijprominenten als Annabel Nanninga, Rob Roos en Derk Jan Eppink willen harde actie.  JFVD zette zaterdag „in het belang van de partij” een aantal coördinatoren uit hun functie, nadat Het Parool had gepubliceerd over uitlatingen die zij deden. Ook werd een intern onderzoek gelast „om te kijken hoe dit in de toekomst beter kan worden voorkomen”. Een „uitstekend optreden”, schreef partijleider Thierry Baudet op Twitter. Zondagmiddag liet het JFVD-bestuur weten terug te treden zolang het onderzoek duurt. Volledige sanering Anderen zijn minder enthousiast. Annabel Nanninga, die namens de partij in de Eerste Kamer, Staten van Noord-Holland en gemeenteraad van Amsterdam zit, is voor een „volledige sanering” van de JFVD en vindt het „onacceptabel dat mensen met dit soort denkbeelden in onze partij zitten” (…).  „Veel te slap dit”, twittert haar collega Kevin Kreuger, die de zwangere Nanninga tijdelijk vervangt als fractievoorzitter in Amsterdam. Europarlementariër Rob Roos pleit ervoor de jongerenafdeling in zijn geheel op te doeken en „echt schoon schip” te maken. Roos’ collega in Brussel Derk Jan Eppink heeft de oproepen van zowel Nanninga als Roos geretweet. Statenleden uit Overijssel, Friesland, Utrecht, Zuid-Holland en Flevoland hebben berichten van gelijke strekking gedeeld op sociale media.  Het Parool publiceerde zaterdag op basis van passages uit Whatsapp-groepen, Instagram-screenshots en gesprekken met betrokkenen over extremistische uitlatingen van verschillende JFVD-leden. Zo beweerde een 23-jarig lid dat later werd gepromoveerd tot coördinator in Zuid-Holland dat „Joden internationale pedonetwerken hebben en vrouwen massaal de pornografie in helpen”. Een ander, die tijdens een zomerkamp van de partij SS-liederen zou hebben afgespeeld, promoveerde dit jaar tot organisator van zo’n kamp. Volgens JFVD ontkennen de betrokken leden de aantijgingen in Het Parool en zijn bepaalde citaten uit hun context gehaald.","1"
"575","https://www.nrc.nl/nieuws/2020/11/21/segers-kritisch-op-helemaal-niet-zo-liberale-vvd-a4020939","ChristenUnie-leider Gert-Jan Segers heeft op het online partijcongres van de ChristenUnie zaterdag hard uitgehaald naar coalitiepartner VVD. Hoewel Segers premier Mark Rutte prijst voor de manier waarop hij Nederland door de coronacrisis probeert te leiden, hekelde Segers de „stuk of 35 liberalen” uit de VVD-fractie met wie de ChristenUnie ook moet werken. Die samenwerking is soms „een spijkerbed”, aldus Segers. Segers noemde een reeks thema’s, zoals vluchtelingen, klimaat en vaccinatie, waarover hij deze kabinetsperiode scherp met de liberalen van mening verschilde. VVD’ers zijn mensen „die, als wij pleiten om de kinderen vanuit de modder van Moria hierheen te brengen, daar tegen stemmen. Die aarzelen bij de zorg voor de schepping. Die ons individualistische belastingstelsel zo ongeveer hebben uitgevonden. En die als het gaat over een mogelijke vaccinatiedrang of zelfs dwang soms helemaal niet zo liberaal zijn.” Met dat laatste voorbeeld refereert Segers aan een Kamerdebat afgelopen week, waarin VVD-Kamerlid Hayke Veldman zei dat de politiek moest nadenken over het maken van onderscheid tussen gevaccineerden en niet-gevaccineerden als uiteindelijk te weinig mensen bereid zijn zich tegen corona te laten inenten. In de coalitie ontstond hier de afgelopen dagen onmin over, omdat de ChristenUnie en ook het CDA bang zijn dat dit soort discussies het draagvlak voor vaccinatie juist kunnen ondermijnen. Waarschuwing In zijn speech toonde Segers zich niet bescheiden over zijn partij. „Links heeft ons nodig, rechts zoekt onze hulp”, zei hij. „Daardoor is onze invloed groter dan ons getal.” Hij waarschuwde daarbij dat de prijs voor deelname van de ChristenUnie aan een volgende coalitie „hoger wordt”. Segers zei dat het voor zijn partij onacceptabel is als er een ‘voltooid leven’-wet komt, die D66 heeft ingediend, en wil ook niet dat de wettelijke bedenktijd van vijf dagen voor abortus wordt geschrapt.","1"
"576","https://nos.nl/artikel/2372385-boosheid-corona-of-onverschilligheid-waarom-sommige-kiezers-niet-stemmen.html","Naar verwachting gaan ook deze Tweede Kamerverkiezingen veel stemgerechtigden hun stem niet uitbrengen. Onverschilligheid, ontevredenheid, wantrouwen tegen politici en het idee dat hun stem niet meetelt, zijn de voornaamste redenen, zo bleek vier jaar geleden uit het Nationaal Kiezersonderzoek (NKO). Dat onderzoek wordt altijd kort na de Tweede Kamerverkiezingen gehouden.  Vooral jongeren gaan minder snel naar de stembus, bleek destijds. Ook jongerenwerker Ahmoud Alzubaidi merkt dat jongeren minder snel hun stempas inzetten. De helft van 'zijn' jongeren in centrum De Madser in Arnhem-Zuid zegt volgende week niet te gaan stemmen. ""Jongeren zeggen dat ze weinig op hebben met de politiek, maar hoe definieer je politiek?"", vertelt Alzubaidi.Het gaat niet alleen over de stembusgang en connectie met een partij voelen. Deze jongens en meiden hebben namelijk wel interesse in de wereld om zich heen en een mening over maatschappelijke thema's, zoals diversiteit en uitsluiting.""","1"
"577","https://nos.nl/artikel/2373140-henk-krol-niet-herkozen-maar-wil-in-politiek-blijven-en-bed-breakfast-beginnen.html","Henk Krol zegt dat hij actief blijft in de politiek, ook nu de Lijst Henk Krol nul zetels haalde bij de Tweede Kamerverkiezingen van gisteren. ""Het begin is er"", schrijft Krol op Twitter over zijn partij. ""We gaan met een diepgevoelde motivatie onze politieke beweging Vooruitstrevend Conservatief verder opbouwen."" 'Vooruitstrevend Conservatief' is een verwijzing naar de website van zijn partij. Krol was jarenlang het gezicht van 50Plus. Daar kwam in mei vorig jaar een eind aan toen hij uit de partij stapte en met het voormalige Partij voor de Dieren-Kamerlid Femke Merel van Kooten-Arissen de Partij voor de Toekomst oprichtte. Ook die samenwerking liep op de klippen, waarna Krol met zijn eigen lijst de verkiezingen inging. Hij legt zich neer bij de uitslag. ""De kiezer heeft altijd gelijk"", zegt hij. Dat het niet lukte oin de Kamer te blijven, wijt hij aan negatieve publiciteit. ""Ik ben onder meer geframed als pensioenrover, als oplichter, als subsidiefraudeur en als ruziezoeker. Complete onzin, maar het negatieve resultaat is er."" Hij legt zich er niet bij neer. ""Ik ben en blijf een knokker. Dat heb ik met de strijd voor de openstelling van het burgerlijk huwelijk bewezen. Dankzij uitstekende mensen die achter me staan, zoals partijvoorzitter Pieter Bogaardt, gaan we juist met extra energie door."" Nu hij niet in de Kamer terugkeert wil hij een bed & breakfast beginnen, ""ergens in het zuiden"" zei hij eerder op Radio Veronica. ""Dat is mijn plan B"", zegt hij tegen de NOS.","1"
"578","https://nos.nl/artikel/2371234-weer-breuk-in-college-arnhem-coalitiepartijen-vallen-over-d66.html","In Arnhem hebben de collegepartijen GroenLinks, PvdA en VVD de samenwerking met coalitiegenoot D66 opgezegd. Volgens de drie partijen is een constructieve samenwerking met D66 niet mogelijk. Inhoudelijk ""zijn er nog veel raakvlakken"", maar is er vooral kritiek op de wijze waarop D66 politiek bedrijft. ""Het is de vaak negatieve toon en houding, waar geen vertrouwen uit spreekt. Deze negatieve houding past niet in een constructieve samenwerking binnen een coalitie"", staat in een verklaring van GroenLinks, VVD en PvdA. Volgens de partijen wil D66 alleen coalitieoverleg voeren als ze dat zelf van belang vindt. ""Van wederkerigheid is geen sprake"", zeggen de drie partijen. Motie van wantrouwen De politieke verhoudingen in de Arnhemse gemeenteraad staan al jaren op scherp. In 2019 zegden GroenLinks en PvdA al een keer de samenwerking op met D66 en VVD. Na maanden overleggen en onderhandelen werd de breuk gelijmd. Daarna beloofden de partijen dat ze in het vervolg beter met elkaar om zouden gaan en elkaar beter op de hoogte zouden houden. ""Pijnlijk dat dit niet is gelukt"", erkennen de drie partijen. De verhoudingen verslechterden toen de D66-fractie vorige week een motie van wantrouwen steunde tegen een PvdA-wethouder, schrijft Omroep Gelderland. Dit gebeurde tijdens een debat over een discriminatieaffaire. De verantwoordelijke wethouders Jan van Dellen (VVD) en Martien Louwers (PvdA) bleven uiteindelijk zitten. Louwers kon daarbij slechts op steun van een kleine meerderheid rekenen. Coalitiepartner D66 steunde een motie van wantrouwen en had Louwers tot aftreden gedwongen. Maar omdat Arnhem Centraal de motie niet steunde, kon Louwers verder. Teleurgesteld D66 zegt teleurgesteld te zijn dat de coalitiegenoten de samenwerking hebben opgezegd, vanwege de ""kritische houding van de partij rondom de discriminatieaffaire die Arnhem de afgelopen maanden bezighield"", zegt fractievoorzitter Mattijs Loor. De partij vindt het jammer dat de andere coalitiepartijen er niet voor gekozen hebben eerst met D66 in gesprek te gaan","1"
"579","https://nos.nl/artikel/2372382-vrouwelijke-ministers-vertellen-openlijk-hoe-hun-het-woord-werd-ontnomen.html","Na een jaar vergaderen in kabinet-Rutte III begon vrouwelijke ministers en staatssecretarissen iets op te vallen. Ze werden in vergaderingen regelmatig in de rede gevallen of afgekapt, vaker dan hun mannelijke collega's. Het leidde bij sommigen tot irritatie. Onderling overlegden ze hoe ze moesten omgaan met de interrupties, die veelal van demissionair  premier Rutte zelf kwamen - hij leidde de vergaderingen. ""Een vrouwelijke collega neemt het woord en wordt heel snel in de rede gevallen. De eerste keer denk je 'Hee, wat is dit'. Maar op een gegeven moment zie je het vaker gebeuren. Daar hebben we wat van gezegd"", blikt staatssecretaris Mona Keijzer (CDA) terug. Minister Ingrid van Engelshoven (D66): ""Als je merkt dat iemand in z'n leiderschap een beetje moeite heeft om met diversiteit om te gaan, dan leg je dat op tafel en bespreek je het."" Onbewust patroon Volgens de ministers was er geen sprake van seksisme, maar van een onbewust patroon. Van een premier die zich doorgaans joviaal en sociaal opstelt en die op de huidige kieslijst van de VVD met vier vrouwen bovenaan staat. De ministers vertellen hoe mannelijke bewindspersonen hun verhaal mochten afmaken, ook al waren zij lang van stof. De vrouwen werden eerder afgekapt en in de rede gevallen. Volgens een van hen groeide in Rutte III binnenskamers een wat corporale sfeer, die wordt omgeschreven als een apenrots. Naar aanleiding hiervan spraken de bewindsvrouwen af om elkaar  rugdekking te geven. Achter de schermen bespraken ze hoe zij Ruttes interrupties konden pareren. Ze zetten een tactiek in die in de feministische hoek bekendstaat als amplification (echoën). Wordt een vrouw bij een bespreking onderbroken waardoor zij haar punt niet kan afmaken, dan vestigt een andere vrouwelijke collega er de aandacht nog eens op.","1"
"580","https://nos.nl/artikel/2372716-wilders-wil-best-met-rutte-maar-alleen-als-immigratie-fors-wordt-beperkt.html","PVV-voorman Wilders ziet het wel weer zitten om met Mark Rutte samen te werken. Vier jaar geleden zei Wilders niet met de VVD te willen samenwerken zolang Rutte aan het roer stond. Maar daar zit hij nu anders in, zo zei de leider van de grootste oppositiepartij vanmorgen in het NOS Radio 1 Journaal en in een Q&A op Facebook. Wilders vindt dat de drie partijen die het grootst worden samen moeten gaan praten en onderzoeken of ze een kabinet kunnen vormen. De kans dat de VVD en de PVV bij die drie horen is groot, gezien de peilingen. Maar de kans dat ze echt gaan praten is dan weer niet groot: andere partijen waaronder de VVD hebben al gezegd niet met de PVV te willen samenwerken. Wilders herhaalde wat hij daar al eerder over zei: hij noemt het ""ondemocratisch"" dat Rutte niet met de PVV wil samenwerken. In aanloop naar de vorige Tweede Kamerverkiezingen in 2017 zei Rutte niet met Wilders te willen samenwerken vanwege de uitspraken van Wilders over rechters en Marokkanen. Die opmerkingen staan volgens Rutte haaks op de waarden van Nederland en de rechtsstaat. Half februari zei Rutte op de vraag over samenwerking: ""nee, nog steeds niet"". ""De kiezer is de baas en niet Mark Rutte"", zei Wilders bij de NOS. Als de kiezer de PVV ""heel groot"" maakt, denkt Wilders dat Rutte wel ""een toontje lager"" zal zingen. De PVV-voorman vindt dat de drie grootste partijen aan de kiezers verplicht zijn te gaan praten. Die verantwoordelijkheid is hij ook bereid te nemen. Als voorwaarde voor regeringsdeelname stelt Wilders wel voor om immigratie sterk in te perken. ""We gaan niet in een kabinet zitten dat niet zorgt dat die immigratie fors wordt beperkt."" Het gaat dan om immigratie uit islamitische landen. ","1"
"581","https://nos.nl/collectie/13860/artikel/2371237-politiek-worstelt-met-protesten-tegen-windmolens-alleen-nog-met-steun-omwonenden","De politiek neemt zich voor om alleen nog maar windmolens en zonneparken op het land te bouwen als daar ook steun voor is bij de omwonenden. Uit de verkiezingsprogramma's van de verschillende partijen blijkt dat een meerderheid wil voorkomen dat ze aangelegd worden tegen de zin van de burgers. Maar hoe krijg je omwonenden mee? Sommige partijen willen ze er financieel van laten profiteren.Burgers lopen de laatste jaren steeds vaker te hoop tegen de in hun ogen lelijke en overlast veroorzakende windturbines en velden vol zonnepanelen. Maar om de klimaatdoelen te halen zijn deze duurzame vormen van energieopwekking wel nodig, vindt een meerderheid van de politiek. In het klimaatakkoord is niet voor niets afgesproken dat de CO2-uitstoot de komende jaren met 45 procent omlaag moet.Het liefst op zeeOm dat te bereiken wil de VVD, net als andere partijen, het liefst alleen nog maar grootschalige windparken bouwen op zee. Zonnepanelen moeten vooral op daken worden aangelegd, niet op de grond. ""Voor het bouwen van zonneparken en windmolens op land is het creëren en verkrijgen van draagvlak onder de lokale bevolking een voorwaarde"", staat in het verkiezingsprogramma van de liberalen. Ook het CDA vindt dat altijd eerst de directe omgeving moet worden geraadpleegd voordat er een windturbine of zonnepark wordt aangelegd. Natuur- en landbouwgronden moeten zo veel mogelijk worden ontzien. Ook D66, ChristenUnie en de Partij voor de Dieren vinden dat duurzame energieprojecten op het land zorgvuldig en in samenspraak met bewoners moeten worden uitgevoerd en dat ze er geen hinder van mogen ondervinden. Voor de Partij voor de Dieren geldt dat niet alleen voor mensen, maar ook voor dieren. Regelmatig vliegen vogels tegen de wieken van windturbines. GroenLinks kiest een iets andere aanpak. Die partij wil de steun onder omwonenden stimuleren door ze aandelen te geven bij publieke projecten voor wind- of zonne-energie. ","1"
"582","https://nos.nl/artikel/2373193-de-nieuwe-politieke-kaart-van-nederland-kloof-tussen-centrum-en-periferie-groeit.html","De Tweede Kamerverkiezingen hebben volgens de voorlopige uitslagen de meeste winst opgeleverd voor de VVD, D66, Forum voor Democratie, JA21 en Volt. CDA, PVV, GroenLinks, 50Plus en de SP zijn de grootste verliezers. Waar zijn de verschuivingen nu het opvallendst? Waar heeft links de meeste kiezers verloren en hoe verspreiden de rechtsere partijen zich nu over Nederland? Met verkiezingsgeograaf Josse de Voogd zoomen we verder in op deze verkiezingsuitslagen. Op de uitslagenkaart is een groeiende kloof te zien tussen wat De Voogd 'het centrum' van Nederland noemt en de 'periferie', de gemeenten aan de randen van Nederland. ""Het centrum is grofweg de driehoek Amsterdam - Utrecht - Den Haag. Daar wonen veel hogeropgeleiden en doen D66 en Volt het goed. In regio's buiten deze zone winnen vooral de rechts-populistische partijen"", zegt De Voogd. Die tweedeling geldt ook als je kijkt naar de winsten en verliezen. De verliezen van GroenLinks en SP rond Amsterdam, Utrecht en Den Haag worden gecompenseerd door winsten voor progressieve partijen zoals D66, Volt, Partij voor de Dieren en BIJ1. In andere gebieden is juist sprake van een ruk naar rechts. Opgeteld gaan VVD, CDA, PVV, Forum en de kleinere rechtse partijen er daar op vooruit. Met de nuance dat het wel steeds lastiger wordt om te spreken over links en rechts. ""Deze verschuiving is niet uniek voor Nederland en weerspiegelt een patroon dat in verschillende landen steeds dominanter wordt. Het gaat om een tegenstelling tussen de hoogopgeleide mobiele mensen die profiteren van globalisering en de gewortelde mensen die minder profiteren van globalisering"", zegt De Voogd.","1"
"583","https://nos.nl/artikel/2370443-nederland-grijpt-opnieuw-in-op-curacao.html","Nederland grijpt in op Curaçao nadat gisteren opnieuw een Statenvergadering niet was doorgegaan. De voltallige oppositie kwam voor de tiende keer niet opdagen. Zij boycotten het parlement omdat de partijen zich niet serieus genomen voelen door de regeringscoalitie. De boycot van de oppositie begon enkele weken geleden toen een parlementslid van regeringspartij PAR uit de Staten stapte en de coalitie tijdelijk geen meerderheid meer had. Van de 21 zetels waren er op dat moment twintig bezet, gelijk verdeeld over oppositie en coalitie.De installatie van het nieuwe Statenlid kan alleen gebeuren bij aanwezigheid van een meerderheid van het parlement. Door het wegblijven van de oppositie is die meerderheid er niet. Dankzij het ingrijpen door Nederland kan het parlement nu toch vergaderen en kan het nieuwe parlementslid worden beëdigd. 'Onverantwoord in tijden van crisis' Doordat er nu geen Statenvergaderingen meer plaatsvinden, blijven ook belangrijke onderwerpen op tafel liggen. Een daarvan is de verlenging van de noodtoestand. Die loopt over twee weken af. De vergadering is nodig om de coronamaatregelen van de regering voort te zetten. Een eventuele verlenging moet door het parlement worden goedgekeurd. Maar ook kan het parlement een aantal wetten niet behandelen die nodig zijn om de coranasteun op lange termijn door Nederland te garanderen. ""In deze tijd van crisis is dat onverantwoord"", zegt staatssecretaris Raymond Knops in reactie op de Algemene Maatregel van Rijksbestuur, zoals de aanwijzing officieel wordt genoemd. Knops zegt nu in te moeten grijpen omdat het parlement niet meer kan functioneren. ""De democratie wordt door een deel van het parlement willens en wetens buitenspel gezet.""Op 19 maart zijn er verkiezingen op Curaçao. ""Als deze situatie niet wordt opgelost voor die tijd, kan het zijn dat er tot 11 mei niet meer vergaderd kan worden"", stelt Knops. Dat is de datum dat het oude parlement het stokje moet overdragen aan de nieuwgekozen Staten.","1"
"584","https://nos.nl/collectie/13860/artikel/2372730-ver-van-den-haag-ook-in-bernheze-hebben-we-woningnood","Het politieke hoofdtoneel staat door corona nog meer dan anders in Den Haag. Hoe kijken stemmers ver van de Hofstad naar de campagne en hoe hun belang wordt gediend? Daar gaat de NOS op in in de driedelige miniserie Ver van Den Haag. Vandaag in het Brabantse Bernheze. Zo'n 120 kilometer scheidt Bernheze van Den Haag. Het is een plattelandsgemeente met zes verschillende kernen, ieder met een prima voorzieningenniveau. Overlastproblematiek is er nauwelijks en men woont er met grote tevredenheid. Corona heeft vooral in de eerste golf een spoor achtergelaten in Bernheze. Bijna iedereen die je spreekt kent wel iemand die is overleden of flink ziek is geworden. Jeroen Mulder verruilde twee jaar geleden Eindhoven voor het veel kleinere en rustigere Vorstenbosch. Zijn verhuizing heeft hem dichter bij de lokale politiek gebracht. ""De lijnen zijn hier wat korter, je krijgt hier dingen sneller voor elkaar; je bent geen nummertje."" Maar de afstand met Den Haag voelt voor de 36-jarige monteur van koelinstallaties even groot. ""Dat is altijd al zo geweest. Wordt er wel naar mij geluisterd? Er wordt veel beloofd maar uiteindelijk niks van waar gemaakt. Maar dat komt door de politiek, het is niet dat ik dat gevoel heb omdat ik in de gemeente Bernheze woon."" Veiligheid vindt Mulder erg belangrijk. In Vorstenbosch voelt hij zich niet onveilig, dat was in Eindhoven wel het geval. ""Als ik een groepje jongeren zag, dan fietste ik er met een bocht omheen."" Hij hoopt dat Nederland veilig blijft en daarom stemde hij vier jaar geleden PVV. Hij twijfelde dit jaar wel, maar de stemwijzer gaf de doorslag, ""Ik vind dat Wilders zijn toon over buitenlanders moet matigen, maar voor de rest heb ik de meeste raakvlakken met zijn programma."" De 23-jarige Joost van der Pas uit Heeswijk-Dinther geniet van het dorpse leven. ""Het verenigingsleven, de voetbalclub.","1"
"585","https://nos.nl/collectie/13860/artikel/2370750-pittig-rtl-debat-over-klimaat-discriminatie-en-corona-maar-zonder-gamechanger","De zes partijen zijn in het RTL-verkiezingsdebat een aantal keer stevig met elkaar in botsing gekomen. D66-leider Kaag viel uit naar PVV-leider Wilders over discriminatie en Zwarte Piet. GroenLinks-leider Klaver vond dat VVD-leider Rutte ""niet eerlijk"" was over kernenergie. Ook zei CDA-leider Hoekstra dat hij Rutte ""echt ongeloofwaardig"" vond toen hij had gezegd dat ook de VVD vond dat de rijksten meer belasting moesten betalen. ""U heeft het hardst gevochten voor de slechtste onderwerpen"", aldus Hoekstra. Rutte was het er niet mee eens. ""Het beleid hebben we met elkaar gedaan.""Voorrang gevaccineerdenKaag kreeg in het debat geen enkele bijval met haar plan om gevaccineerden voorrang te geven bij het loslaten van de coronamaatregelen, zoals ze gisteren voorstelde. PVV-lijsttrekker Wilders en SP-lijsttrekker Marijnissen zijn tegen ""voordeeltjes"" voor gevaccineerden en ""dwang of drang"" naar burgers toe. Marijnissen zegt dat dat leidt tot een tweedeling in de samenleving, terwijl burgers niet de keus hebben om zich snel te laten vaccineren. VVD-lijsttrekker Rutte is ook tegen, omdat het nog niet duidelijk is of mensen die zijn ingeënt niet toch het virus verspreiden. ""Dus nu nog niet"", zegt hij. Naar het RTL-debat was met spanning uitgekeken, vooral bij politieke partijen. Zo'n eerste tv-debat kan voor een lijsttrekker een kans zijn om goed naar voren te komen en hiermee de partij in de lift te krijgen. Een gamechanger wordt dat genoemd. In dit RTL-debat probeerde vooral de GroenLinks-leider Rutte aan te vallen over het klimaat. Rutte vindt dat Klaver te veel klimaatmaatregelen wil invoeren en dat dit zorgt dat het draagvlak onder de bevolking afneemt. ""U overtoept"", concludeerde Rutte. De VVD'er denkt aan een kerncentrale in Groningen. Klaver vindt dat zowel Rutte als Hoekstra ""glashard"" liegt met hun pleidooi voor kernenergie als middel om de klimaatdoelstellingen te halen. Want de bouw van een kerncentrale duurt tientallen jaren.","1"
"586","https://nos.nl/artikel/2371225-cda-tijd-gekomen-om-ww-uitkering-terug-te-brengen-tot-een-jaar.html","CDA-lijsttrekker Wopke Hoekstra vindt dat de ""tijd is gekomen om de duur van de werkloosheidsuitkering WW te verkorten van twee naar één jaar"". Dat zei hij in de verkiezingsserie vanmiddag op de website van het AD. Hoekstra vindt het van groot belang dat mensen zo snel mogelijk weer aan de slag gaan en werk hebben: ""je houdt er levensgeluk aan over"". Nu kunnen werklozen wanneer ze lang ergens in dienst waren -afhankelijk van hoe lang dat was- nog maximaal twee jaar een uitkering krijgen. Het CDA wil dat terugbrengen naar één jaar. Wel wil het CDA de uitkering in de eerste twee maanden verhogen naar 90 procent van het oude loon en naar 80 procent in de daarop volgende vier maanden. In het laatste half jaar blijft de uitkeringshoogte, met 70 procent, ongewijzigd. Een werkloze krijgt nu de eerste tijd 75 procent van het oude loon. Uit de doorrekeningen van het Centraal Planbureau (CPB) blijkt dat het CDA-plan een bezuiniging van 600 miljoen euro zou opleveren. Volgens een woordvoerder van het CDA volgt de partij met dit voorstel de adviezen van de commissie Borstlap. ""Die commissie over de toekomst van de arbeidsmarkt stelt een werkloosheiduitkering voor die in het begin hoger is, maar ook korter"". Het CDA stelt dat het advies van Borstlap ook onderdeel van de formatie zal zijn waar het gaat over wat na corona nodig is.Aan uitkeringen van mensen die nu al in de WW zitten wordt niets gewijzigd, zegt het CDA. Partijen vallen over voorstel Zowel regeringspartijen als oppositiepartijen vallen over de uitspraken van Hoekstra. ""Wel het laatste dat je midden in deze coronacrisis wilt. Zeker omdat de werkloosheid nog wel een klap zal krijgen"", zegt D66-Kamerlid Van Weijenberg op twitter. CU- leider Segers spreekt van een ""heel slecht voorstel"".","1"
"587","https://nos.nl/artikel/2370045-oppositie-vindt-coronastrategie-onduidelijk-en-onlogisch.html","De oppositie vindt de versoepelingen van de coronamaatregelen niet ver genoeg gaan. Vanmiddag is er een debat in de Tweede Kamer. In de aanloop uiten partijleiders van niet-regeringspartijen hun ongenoegen over de ""onduidelijke strategie"" van demissionair premier en VVD-lijsttrekker Rutte. Ze vinden dat er nog steeds te weinig perspectief is voor jongeren. De minister-president zei gisteravond op de persconferentie over de coronamaatregelen dat hij met heel Nederland wil afspreken zich goed aan de regels te houden. Dat was tegen het zere been van PVV-leider Wilders, die op Twitter reageert: ""We spreken helemaal niks met je af Rutte behalve dat we genoeg van je hebben."" Hij gebruikt daarbij de hashtag #klaarmetrutte. De lijsttrekkers van kleinere oppositiepartijen gaan specifieker op de maatregelen in. Volgens Klaver van GroenLinks is de logica zoek. ""Je kan straks wel je nagels laten doen, maar een student mag niet studeren in de universiteitsbibliotheek"", zegt hij. De GroenLinks-leider komt vanmiddag met een voorstel waardoor er meer ruimte komt voor het hbo en de universiteit. 'Geen perspectief voor jongeren' PvdA-leider Ploumen heeft een soortgelijke reactie. Zij zegt dat jongeren hun vrienden en hun oude leven missen en dat de leerachterstanden oplopen. ""Maar de persconferentie biedt geen perspectief aan jongeren en studenten, maar wel aan de massagesalons die open gaat."" SP-lijsttrekker Marijnissen vindt dat het kabinet zijn beloftes niet nakomt door de avondklok in stand te houden, waarvan eerder werd gezegd dat die als eerste zou worden afgeschaft. Marijnissen zal vanmiddag pleiten voor een duidelijke crisisaanpak: ""We moeten onze zorg zoveel mogelijk ontlasten. Daarna de scholen open, als dat veilig kan. Onze vrijheden terug. en daarna: de economie weer open."" Sigrid Kaag van regeringspartij D66 noemt de aangekondigde versoepelingen juist ""essentieel"". ""Eenzaamheid bij jongeren en ouderen, leerachterstanden, financiële stress bij ondernemers, het drukt zwaar op onze samenleving. ","1"
"588","https://nos.nl/artikel/2370967-kamervoorzitter-geen-mogelijkheden-om-beschuldigingen-tegen-graus-te-onderzoeken.html","Tweede Kamervoorzitter Khadija Arib zegt dat ze geen bevoegdheid heeft om onderzoek te doen naar de beschuldigingen van seksueel misbruik aan het adres van PVV-Kamerlid Dion Graus. Dat bevestigt haar woordvoerder na berichtgeving door Trouw. NRC meldde onlangs dat Graus, de nummer 13 op de lijst van de PVV, zijn toenmalige vrouw en fractiemedewerker meerdere jaren heeft aangezet tot seks met zijn particuliere beveiligers. Dat is ook in het Tweede Kamergebouw gebeurd, schreef de krant op basis van een dossier dat wordt onderzocht door de Rijksrecherche. PVV-leider Wilders blijft achter Graus staan, zei hij eerder. Als de beschuldigingen tegen Graus inderdaad kloppen, vindt Arib dat ""verwerpelijk"" en ""onacceptabel"", maar ze benadrukt dat het aan het Openbaar Ministerie is om te onderzoeken of de beschuldigingen kloppen en of er aanleiding is voor een strafrechtelijk onderzoek. 'Fracties gaan over integriteit' De reactie van Arib volgt twee dagen na een oproep van GroenLinks-leider Klaver om de zaak te onderzoeken. In het tv-programma Buitenhof sloot hij zich aan bij zijn vertrekkende fractiegenoot Kathalijne Buitenweg, die donderdag pleitte voor een onderzoek. Klaver vond het aan het presidium van de Tweede Kamer om uit te zoeken wat er precies is gebeurd. Arib bevestigt dat het presidium vorige week heeft gesproken over de kwestie, maar dat toen is geconcludeerd dat dit een kwestie is voor de PVV-fractie, zoals alle integriteitskwesties volgens haar op dit moment een zaak zijn voor de fracties. De Kamervoorzitter zegt dat fracties enkele jaren geleden hebben aangegeven dat ze dit soort kwesties zelf willen onderzoeken. ""Er is geen werkgever-werknemer-relatie met andere Kamerleden. Bij eerdere incidenten hebben fracties of het betreffende Kamerlid zelf verantwoording afgelegd"", zegt Arib tegen Trouw.","1"
"589","https://nos.nl/artikel/2371495-protest-in-krimpen-tegen-homofobe-predikant.html","Voor het gemeentehuis in Krimpen aan den IJssel hebben meer dan driehonderd mensen vanmiddag gedemonstreerd tegen een omstreden predikant. Ze eisen dat de gemeente ""niet langer wegkijkt"" van homo-onvriendelijke uitspraken door dominee Anthonie Kort, meldt Rijnmond. De predikant in Krimpen ziet het coronavirus als straf van God en met name voor ""afwijkingen"" als abortus en euthanasie. In een (vertrouwelijke) brief aan het gemeentebestuur stelt hij dat ""iedereen zal overlijden aan het virus"" en dat de ""zonden die tegen de scheppingsorde indruisen"" moeten worden uitgebannen. Daarmee doelt hij op abortus en euthanasie. Direct nadat de brief vorig jaar uitlekte, deed oud-burgerraadslid voor de VVD Leon Houtzager al aangifte tegen de dominee. ""Dit is echt een statement om homoseksualiteit aan te pakken. 'Hij (de dominee, red.) verwacht' dat de politiek er iets aan gaat doen"", aldus Houtzager. ""Als ik dit soort uitspraken zou doen moet ik meteen voor de rechter verschijnen. Maar plak het label religie erop en meteen moet alles mogen."" Problemen in gelovig dorp Los van de aangifte riep het COC Krimpenaren op om vanmiddag naar het gemeentehuis te komen en de gemeente onder druk te zetten om afstand te nemen van de dominee en zijn brief. De demonstranten, veelal afkomstig uit de LHBTQ-gemeenschap, overhandigden 72 brieven aan de burgemeester. Die brieven schreven ze vorige week samen onder de Erasmusbrug in Rotterdam. Soms staan daarin heel persoonlijke verhalen over de problemen die zij in het gelovige dorp ervaren.""Ik ben bang dat door deze aandacht alle gelovigen over één kam worden geschoren"", zegt Elise Rens, een van de demonstranten vanmiddag. ""Waar ik enorm op hoop is dat andere kerken er afstand van nemen en zeggen dat het christendom anders is. Dat zou ik heel tof vinden. Dat Krimpen dan een heel open dorp wordt waar geloof ook samen kan met welke seksualiteit dan ook.""","1"
"590","https://nos.nl/nieuwsuur/artikel/2364700-ambities-voor-nieuwe-overheid-politiek-plengt-krokodillentranen.html","In een brief van 26 pagina's aan de Tweede Kamer belooft het kabinet beterschap: er moet een ander toeslagensysteem komen en een overheid die niet discrimineert, transparant is en dienstbaar. Hoe kan het kabinet woorden omzetten in daden? Volgens oud-ombudsman Alex Brenninkmeijer is het bijna een perverse belofte. ""Iedereen houdt al jaren de ogen dicht."" Hoogleraar bestuurskunde Paul 't Hart beaamt dat. ""De politiek is hypocriet, plengt krokodillentranen"", zegt hij. Hij vindt het zoveelste voorbeeld van ""er gebeurt iets heel verontrustends of verkeerds, en het antwoord is: technische oplossingen op het niveau van de symptomen, en niet van de oorzaken."" ""De oorzaken daar kijkt men liever van weg, want die zijn too hot to handle. De Kamer heeft veel boter op z'n hoofd, en probeert nu met droge ogen alle schuld naar de regering te schuiven."" Unique Selling Point De oorzaken liggen voornamelijk op het politieke vlak, zeggen 't Hart én Brenninkmeijer. De bureaucratische gevolgen komen daaruit voort. ""Het begint bij het parlement, dat hele harde eisen heeft gesteld aan de aanpak van fraude. Er ligt een grote verantwoordelijkheid bij de Tweede Kamer. Net als de oud-vicepresident van de Raad van State, Tjeenk Willink zeg ik, het parlement moet zelf in de spiegel kijken"", aldus 't Hart. Brenninkmeijer: ""In alle drie de kabinetten-Rutte was fraudebestrijding een Unique Selling Point. Ik heb vanaf het begin gezegd: kijk eerst naar de fraudecijfers, die zijn ontzettend laag. In verschillende dossiers kom je uit op 0,001 procent fraude. Maar iedereen, ook de Kamer, riep 'fraudebestrijding, fraudebestrijding'. We kunnen constateren dat op een belangrijk aantal punten de Tweede Kamer heel slecht functioneert."" De grote vraag volgens hoogleraar bestuurskunde 't Hart is nu waarom zich op verschillende terreinen hetzelfde probleem voordoet. ""","1"
"591","https://nos.nl/artikel/2372465-weinig-enthousiasme-voor-formatieplan-rutte-een-campagnetruc.html","Partijen reageren sceptisch op het plan van VVD-lijsttrekker Rutte om de formatie in twee fases op te knippen. Die suggestie deed hij vanochtend in een interview in het AD, nadat hij eerder al een vergelijkbaar plan had geopperd. Rutte wil dat na de verkiezingen een beoogde coalitie in korte tijd eerst een Nationaal Herstelplan opstelt en daarna met andere punten aan de slag gaat.Voor dat herstelplan moet dan in de Kamer zoveel mogelijk steun worden gezocht. ""Een vliegende start"", noemt hij dat. Pas daarna wil hij dat de formatie, die soms erg lang kan duren doordat partijen een hele verschillende kijk hebben op sommige onderwerpen, op andere punten doorgaat. Bij andere partijen klinkt niet meteen veel enthousiasme voor het voorstel. SP-lijsttrekker Marijnissen beschuldigt Rutte zelfs van een campagnetruc. CDA-lijsttrekker Hoekstra zegt ook een snelle formatie te willen. ""Maar het zou natuurlijk moeten gaan over de inhoud. Dat we een plan nodig hebben, dat snapt natuurlijk iedereen."" Een lange formatie zag hij sowieso al niet zitten. ""Ik sta niet bekend om mijn engelengeduld. En ik heb het altijd merkwaardig gevonden dat er vaak zo lang geformeerd wordt. Dat is allemaal tijd waarin je eigenlijk niet kan besturen. Dat vind ik in een normale situatie al onwenselijk, maar nu helemaal, want er is echt wat aan de hand"", zegt Hoekstra, verwijzend naar de coronacrisis. 'Herstelplan moet groen zijn' Ruttes andere huidige coalitiegenoot, D66-lijsttrekker Kaag, voelt niets voor Ruttes beoogde aanpak. ""Een herstelplan moeten we sowieso doen, maar daar gaan deze verkiezingen niet over. Deze verkiezingen gaan over de toekomst van Nederland. Dus je kunt dat niet wegschuiven door snel een herstelplannetje in elkaar te knutselen en dan heel lang te gaan doen over de moeilijkere keuzes"", aldus Kaag. Ze zegt dat Nederland wat D66 betreft op een kruispunt staat. ""","1"
"592","https://nos.nl/artikel/2372771-linkse-trut-of-racist-jongeren-over-de-haat-tussen-linkse-en-rechtse-stemmers.html","Het was tijdens een les Engels dat de lerares de vorige Amerikaanse president 'Lord of the pigs' noemde. Toen de 17-jarige Wouter (niet zijn echte naam) reageerde dat hij fan is van Trump, vond ze dat heel raar. En dat was niet de enige keer dat hij het gevoel had niet helemaal vrij voor zijn mening uit te kunnen komen als FvD-aanhanger. Hij is niet de enige. In een vragenlijst van NOS Stories, die ingevuld werd door ruim 6000 jongeren tussen de 13 en 19 jaar, gaven meer dan 1000 jongeren aan negatieve ervaringen te hebben gehad vanwege hun politieke voorkeur. Dat varieert van uitgescholden worden op sociale media, aangevallen worden door de hele klas en leraar, ruzie thuis en zelfs verbroken vriendschappen. Veel van de jongeren die hun verhaal deden aan Stories willen anoniem blijven. Soms omdat ze echt bang zijn dat ze vrienden kwijtraken. Zoals Boris (niet zijn echte naam) van 19, die vreest een goede vriend te verliezen. Boris is van plan om op een progressieve partij te stemmen, zijn vriend daarentegen probeert hem al maanden over te halen om toch op Forum voor Democratie te stemmen. ""Hij verafschuwt alles dat nu links is, maakt de hele tijd ruzie met me erover.""Liever zou Boris helemaal niet meer met zijn vriend over politiek praten, maar dat lukt niet, omdat die de hele tijd begint over de coronamaatregelen. ""Ik heb echt het idee dat onze vriendschap hierdoor kapot gaat."" Geen vrienden meer Dat gebeurde bij Jesse van 18 al echt. Hij mag net als Boris dit jaar voor het eerst stemmen en doet dat op D66 vanwege hun standpunten op het gebied van racisme en lhbti-emancipatie. Maar in het dorp waar hij opgroeide en nog steeds woont lijkt hij de enige te zijn, zegt Jesse.","1"
"593","https://nos.nl/collectie/13860/artikel/2372941-lijsttrekkers-proberen-nog-een-keer-hun-punt-te-maken","De lijsttrekkers van de acht grootste partijen hebben in het NOS-slotdebat geprobeerd nog zoveel mogelijk zwevende kiezers aan hun kant te krijgen. In de hal van het Tweede Kamergebouw zochten ze de confrontatie op verschillende onderwerpen. Zo viel PVV-leider Geert Wilders VVD-lijsttrekker Mark Rutte aan op zijn leiderschap. De premier had de stelling aangeleverd dat Nederland alleen met realisme en positivisme uit de crisis kan komen. ""Je moet wel lef hebben"", vond Wilders. ""Om met positivisme te komen als je zoveel mensen de vernieling in hebt geholpen."" Hij doelde daarmee vooral op de toeslagenaffaire, die de aanleiding was voor het aftreden van het kabinet. ""U heeft de rechtsstaat met voeten getreden. Waarom bent u er nog?"", vroeg Wilders zich af. Rutte zei dat hij een afweging heeft gemaakt en dat zijn conclusie was dat hij ""per saldo"" door kon gaan. ""We hebben ook veel dingen goed gedaan."" Volgens Rutte is het juist Wilders die zijn kiezers in de steek laat. ""Ik neem verantwoordelijkheid. U staat met schone handen aan de zijlijn."" Ook in de laatste Peilingwijzer voor de verkiezingen staat de VVD onbedreigd op de eerste plaats. Spannend wordt wel de race om de tweede plek. PVV, CDA en D66 zitten dicht bij elkaar, en die laatste partij lijkt in de lift te zitten.Hoofddoek D66-lijsttrekker Sigrid Kaag werd fel aangevallen door Wilders op het onderwerp immigratie. Het ging over de hoofddoek die Kaag droeg toen ze als minister van Buitenlandse Handel op bezoek was bij de leiders van Iran. ""Terwijl vrouwen daar op straat werden geslagen omdat ze hun hoofddoek afdeden, deed u een hoofddoek om en boog voor de ayatollahs. Daarmee heeft u de vrouwenrechten verkwanseld en die vrouwen verraden"", zei Wilders. Kaag was zichtbaar boos over die aantijging. ""Dit accepteer ik niet!"" Volgens haar was haar bezoek in het belang van de veiligheid in het Midden-Oosten. ","1"
"594","https://nos.nl/artikel/2370837-een-kerncentrale-in-groningen-wij-zijn-geen-afvoerputje-van-nederland.html","Het lijkt uitgesloten dat een nieuwe kerncentrale in Groningen wordt gebouwd. In het RTL-verkiezingsdebat opperde VVD-lijsttrekker Mark Rutte dat de noordelijke provincie een geschikte locatie is voor de winning van kernenergie, maar dat kan niet op steun van (linkse) partijen en Groningers rekenen. De Eemshaven wordt al sinds 1986 genoemd als locatie voor een nieuwe Nederlandse kerncentrale, schrijft RTV Noord. De eigenaar van de beoogde locatie, Groningen Seaports, zegt tegen de regionale omroep dat het ""aan de politiek is om een besluit te nemen"", maar dat er geen ruimte voor de kerncentrale wordt vrijgehouden. Wethouder Dijkhuis van Het Hogeland, waar de Eemshaven onder valt, is in ieder geval mordicus tegen een kerncentrale in zijn gemeente, laat hij via Twitter weten: VVD-Kamerlid Harbers zegt vandaag dat Groningen niet voor de hand ligt als locatie voor een centrale. ""Integendeel. Het is in de wet een mogelijkheid, maar ik denk dat het kansrijker is om te denken aan de Maasvlakte in Rotterdam en vooral ook aan Borssele, waar al een kerncentrale staat."" Harbers benadrukt dat kernenergie wat de VVD betreft voor een komend kabinet wel van belang zal zijn, omdat het een rol kan spelen bij de verduurzaming in de periode 2030-2050. ""Dat worden wel keuzes die in de komende vier jaar gemaakt moeten gaan worden, bijvoorbeeld omdat dit soort ontwikkelingen langer dan tien jaar in beslag nemen."" Linkse partijen kritisch Tot 2030 speelt kernenergie helemaal geen rol, zegt kandidaat-Kamerlid Pieter Grinwis van de ChristenUnie in reactie op het VVD-plan. Hij zegt wel open te staan voor nieuwe vormen van kernenergie. ""Maar Groningen lijkt me geen goed plan. Die provincie heeft al zo te lijden gehad onder de oneindige energiebehoefte"", zei Grinwis, verwijzend naar de aardbevingen als gevolg van de gaswinning in de provincie. D66 vindt het ""vooral heel onverstandig"" om nu naar kernenergie te kijken. ""Het helpt ook niet om in 2030 de doelen te halen"", zegt Kamerlid Steven van Weyenberg","1"
"595","https://nos.nl/nieuwsuur/artikel/2368755-den-haag-moet-weg-van-het-natuurlijke-wantrouwen-tegen-de-agrarische-sector.html","Melkveehouder Alien Jalvingh noemt zichzelf liever geen boerin. ""Boer is bijna een scheldwoord tegenwoordig. Dat is toch jammer."" Jalvingh vindt dat boeren onterecht de schuld krijgen van veel problemen. En daarin is ze zeker niet de enige. ""We worden consequent als boosdoener aangeduid"", zegt Yvonne Sloots, teler van suikerbieten, rabarber en aardappelen. ""Den Haag moet afstappen van het natuurlijke wantrouwen tegen de agrarische sector."" Dat zij verantwoordelijk worden gehouden voor de stikstofproblemen, vinden ze onterecht. ""In mijn ogen kloppen de cijfers niet, en veel collega's denken op die manier"", zegt Sloots. Toch toont onderzoek aan dat, ondanks het terugdringen van de uitstoot in de afgelopen decennia, boerenbedrijven samen de grootste vervuilers zijn. Jalvingh benadrukt dat juist Nederlandse boeren relatief duurzaam en efficiënt produceren. ""Als onze productie elders gebeurt, zou de vervuiling veel hoger zijn."" Maar ze erkent ook: ""Misschien zijn er wel iets te veel boeren."" Sloots en Jalvingh zijn lid van plattelandsvrouwenorganisatie Vrouwen van Nu, de opvolger van Nederlandse Bond van Boerinnen. Het is de traditionele achterban van CDA en VVD. Maar de boerinnen zijn teleurgesteld in het landbouwbeleid van dit kabinet. ""Zeker van boerendochter Carola Schouten hadden we anders verwacht. Ze is niet echt voor de landbouw opgekomen.""","1"
"596","https://nos.nl/artikel/2368808-onderwijsbond-annuleert-verkiezingsdebat-vanwege-visie-pvv.html","Onderwijsbond AOb heeft het verkiezingsdebat over onderwijs afgelast, omdat leden bezwaar hadden tegen deelname van de PVV. De bond schrijft dat het verkiezingsprogramma van de PVV ""dermate afstand neemt van alles waar de AOb (...) voor staat"" dat de uitnodiging aan de partij moest worden ingetrokken en het debat niet kon doorgaan. Op welke punten de PVV en de AOb precies uiteenlopen, meldt de onderwijsbond niet. In de verklaring schrijft het bestuur wel in gesprek te gaan met leden: ""Over gelijke kansen, racisme en hoe om te gaan met een politiek landschap met partijen met ideeën die mijlenver van de eigen missie afstaan."" PVV-onderwijswoordvoerder en Kamerlid Harm Beertema reageert ontstemd. ""De bond van inclusie en gelijkheid. De bond voor iedereen, behalve voor PVV'ers."" Partijleider Geert Wilders schrijft op Twitter: ""Wat een laffe anti-democraten die lui van de AOb."" Juist daarom debat Het debat zou morgen gehouden worden met naast de PVV ook woordvoerders van CDA, GroenLinks, PvdA, SP, VVD en D66. De partijen zouden onder meer debatteren over maximale klassengroottes, het belang van vaste contracten in het onderwijs en kansengelijkheid. De onderwijswoordvoerder van D66 is ongelukkig met de afgelasting en roept de AOb op om het debat alsnog door te laten gaan. ""Slecht"", twittert Kamerlid Paul van Meenen. ""Ben het ook zeer niet eens met heel veel punten uit dat programma. Maar juist daarom wil ik in debat met Harm Beertema.""","1"
"597","https://nos.nl/artikel/2369344-avondklok-in-eerste-kamer-grapperhaus-wil-senatoren-over-de-streep-trekken.html","De Eerste Kamer debatteert, bij uitzondering op een vrijdag, over de Tijdelijke wet beperking vertoeven in de openlucht covid-19, ofwel de avondklok. De fracties zijn erg kritisch over de aanpak van het kabinet. De partijen willen ook weten hoe het na 2 maart verdergaat met de avondklok, en hoe het kabinet juridische twijfel over de maatregel gaat voorkomen. Veel senatoren houden de kaarten tegen de borst en zeggen nog niet of zij voor zullen stemmen. Demissonair minister Grapperhaus van Justitie en Veiligheid heeft nogmaals gewezen op het doel van de avondklokmaatregel: het terugbrengen van het aantal besmettingen. Hij geeft toe dat er nog geen exacte cijfers over het effect zijn, maar benadrukt dat de avondklok wel degelijk effect sorteert. Grapperhaus zei ook te betreuren dat de Eerste Kamer over de avondklok voor een verrassing kwam te staan en soms buitenspel stond. Dat is niet de bedoeling van het kabinet, zei hij. De hoofdelijke stemming is rond 21.00 uur, dus het blijft tot het laatst toe spannend. Ergernis over PVV-verzoek Het debat werd aan het begin meteen geschorst omdat de PVV vindt dat een demissionair kabinet deze wet niet zou mogen indienen. Ook wilde de partij wachten met het debat tot de uitspraak in hoger beroep over de avondklok achter de rug zou zijn. De PVV vroeg om een hoofdelijke stemming hierover, waardoor alle senatoren uit het hele land in alle haast naar de Ridderzaal moesten komen. Tot grote ergernis van andere fracties, omdat de PVV dit niet had aangekondigd. Maar de PVV kreeg te weinig bijval, en het debat ging weer verder. Gisteren stemde de Tweede Kamer in met de wet, al was er ook veel kritiek. De partijen die voor stemden, hebben in de Eerste Kamer 52 van de 75 zetels. De kans is daardoor heel groot dat de avondklok na vandaag in deze wet is geregeld.","1"
"598","https://nos.nl/collectie/13860/artikel/2371982-partijen-blijken-vooral-verdeeld-over-toekomst-van-nederlandse-boer","De Eerste Kamer nam vandaag de zogenoemde stikstofwet aan. Daarmee ligt wettelijk vast dat in 2035 driekwart van de 'stikstofgevoelige' natuur weer helemaal gezond moet zijn. In dat streven speelt de landbouw - volgens het RIVM de grootste uitstoter van stikstof - een belangrijke rol. In aanloop naar de Tweede Kamerverkiezingen blijken de partijen verdeeld over wat die rol precies moet zijn. Wat wil de politiek met de boeren? Alle partijen schrijven in hun verkiezingsprogramma's over plannen voor de Nederlandse landbouw, vaak gerelateerd aan de stikstofcrisis. Die visies lopen behoorlijk uiteen. Zo noemt de PVV het stikstofprobleem een ""zelfverzonnen"" crisis. De partij wil daarom alle stikstofmaatregelen per direct schrappen en ziet niets in het inkrimpen van de veestapel of het uitkopen van boeren. Aan de andere kant van het spectrum zit de Partij voor de Dieren, die pleit voor het inkrimpen van de veestapel met 75 procent. Verder wil de partij boeren via onder meer Europese subsidies helpen om over te schakelen op ""duurzame plantaardige voedselproductie"". Daartussen laveren de andere partijen. De VVD en het CDA schrijven niets over het inkrimpen van de veestapel, maar erkennen wel de stikstofproblematiek. Ze willen inzetten op technologische innovatie, zoals luchtwassers in stallen en eiwitarm voedsel om zo de stikstofneerslag terug te dringen. Het Planbureau voor de Leefomgeving (PBL) schreef vorige week bij de doorrekening van de verkiezingsprogramma's dat het daarbij vaak gaat om technologie die nog in ontwikkeling is. Het is volgens het PBL de vraag of die technologie op tijd beschikbaar is om de doelen te halen en of het in de praktijk net zo effectief blijkt als in de testomgeving. CDA-Kamerlid Jaco Geurts vindt het eenzijdig om dat aspect eruit te lichten. Hij is van mening dat veel partijen ""met een negatieve bril"" naar boeren kijken","1"
"599","https://nos.nl/artikel/2368431-petitie-tegen-beledigen-mohammed-op-ridderzaal-gespijkerd.html","Bijna 125.000 mensen hebben een petitie tegen het beledigen van de profeet Mohammed ondertekend. De politieke partij Nida heeft het verzoekschrift vanmiddag symbolisch op de deur van de Ridderzaal bevestigd, naar eigen zeggen omdat Tweede Kamerleden de petitie niet in ontvangst wilden nemen.  Zingend kwamen tientallen aanhangers van de partij vanmiddag naar het Binnenhof om hun boodschap over te brengen. Lijsttrekker Nourdin El Ouali vindt dat de ondertekenaars genegeerd worden door de politiek. ""Deze stem wordt niet gezien en begrepen in de Tweede Kamer. Geen Kamerlid heeft de petitie getekend. Wat een minachting van meer dan 125.000 staatsburgers."" De petitie is een oproep om het beledigen van de profeet Mohammed strafbaar te stellen. In november vorig jaar was er scherpe kritiek in de Tweede Kamer op de petitie, die kort na de jihadistische moord op de Franse leraar Samuel Paty werd opgesteld. Dat vonden verschillende Kamerleden smakeloos. Paty werd vermoord omdat hij een Mohammedcartoon had getoond in het klaslokaal. De op de islam geïnspireerde partij Nida hoopt bij de verkiezingen op 17 maart in de Tweede Kamer te komen. De partij zit nu in de gemeenteraden van Rotterdam, Den Haag en Almere.","1"
"600","https://nos.nl/nieuwsuur/collectie/13859/artikel/2371879-jesse-klaver-onder-vuur-over-biomassa","GroenLinks-lijsttrekker Jesse Klaver ligt binnen zijn eigen partij onder vuur over biomassa-centrales. ""Als het gaat om warmte-opwekking kunnen we niet direct op alle plekken meteen stoppen. De komende regering moet kijken of we versneld alle biomassa-centrales kunnen sluiten"", zegt Klaver vanavond in Nieuwsuur. Er is veel kritiek op de praktijk van het verbranden van biomassa, dat gas en steenkool moet vervangen, maar helemaal niet zo 'groen' is. Het blijkt dat er lang niet altijd nieuwe bomen worden teruggeplant, zoals afgesproken. Ook duurt het wel vijftig tot honderd jaar voordat een boom de CO2-uitstoot van biomassa compenseert. Greenpeace vindt het gebruik van biomassa een slecht plan en de SER is kritisch, en omwonenden van biomassacentrales protesteren. Maar GroenLinks zet in verschillende gemeenten en provincies juist wel in op biomassa. Biomassa heet op papier namelijk 'klimaatneutraal' en daarom krijgt een gemeente of provincie snel de klimaatboekhouding op orde, op papier. Onmiddellijk sluiten Fenna Swart, oud politica voor de partij in Amsterdam, sprak Klaver er vanavond op aan. Haar werd als partijlid eerder de mond gesnoerd en ze begrijpt niet dat GroenLinks zich niet harder maakt voor sluiting van de centrales. Ook de helft van alle GroenLinks-kiezers (42 procent) wil de biomassacentrales onmiddellijk sluiten, blijkt uit Ipsos-onderzoek in opdracht van Nieuwsuur. De partij van Klaver bestuurde landelijk nooit mee, maar de afgelopen tijd zit GroenLinks wel in steeds meer provincies en gemeenten in het bestuur. Vaak levert GroenLinks daar wethouders en gedeputeerden die de portefeuille 'klimaat' krijgen. De partij wil het in de provincies en steden goed doen op groen gebied, en dus in rap tempo de CO2-uitstoot omlaag brengen. GroenLinks belooft dat zelfs sneller te doen dan de landelijke overheid: in 2030 al 60 procent CO2-reductie tegenover in 2030 49 procent reductie door het kabinet. Voor CO2-reductie zag de partij lange tijd toekomst in onder meer biomassa. Omdat in de EU-richtlijn is afgesproken dat wie biomassa verbrandt, ook weer nieuwe bomen moet planten, telt biomassa daarom als 'CO2- of klimaatneutraal'.","1"
"601","https://nos.nl/artikel/2371308-hoekstra-vindt-kritiek-op-ww-plan-selectief-borstlap-kortere-ww-is-niet-genoeg.html","CDA-lijsttrekker Hoekstra vindt dat er met selectieve verontwaardiging is gereageerd op zijn plan om de werkloosheidsuitkering WW te verkorten van twee naar één jaar. Gisteren opperde hij in een gesprek met het AD dat ""de tijd is gekomen om de duur van de werkloosheidsuitkering WW te verkorten van twee naar één jaar"". Op Hoekstra's voorstel volgde direct harde kritiek van vrijwel alle partijen van links naar rechts. Ze noemen het plan asociaal, onfatsoenlijk en slecht getimed gezien de coronacrisis. In reactie hierop zegt Hoekstra vandaag dat de verkorting van de WW slechts één element is van zijn totale plan. Zijn partij wil de uitkering de eerste twee maanden wel verhogen naar 90 procent van het oude loon en in de maanden daarna naar 80 procent. In het laatste half jaar wil het CDA de uitkeringshoogte met 70 procent ongewijzigd laten. Uit de doorrekeningen van het CPB blijkt dat het plan een bezuiniging van 600 miljoen euro zou opleveren. Overigens is de bovengrens voor het vaststellen van de hoogte van de ww een bruto maandsalaris van 4859 euro. Wie meer verdient krijgt dus een lager percentage van het oude salaris. 'Asociaal' PvdA-leider Ploumen vond het plan ""totaal onfatsoenlijk"" en SP-lijsttrekker Marijnissen noemde het ""super-asociaal"". Volgens haar ""haalt consultant Hoekstra de VVD rechts in"". PVV-leider Wilders noemde Hoekstra ""een ongelofelijke aso"". GroenLinks-lijsttrekker Klaver zei dat ""gewone mensen bij rechts"" zo de ""rekening van de coronacrisis betalen"". Ook de partijen met wie Hoekstra als demissionair minister van Financiën samenwerkt reageerden kritisch. Kaag (D66) zei vanochtend dat ze dit WW-plan ""in deze fase niet de juiste benadering"" vindt.","1"
"602","https://nos.nl/nieuwsuur/collectie/13859/artikel/2371249-pvda-lijsttrekker-ploumen-zegt-sorry-voor-kabinetsbeleid","PvdA-lijsttrekker Lilianne Ploumen wil veel maatregelen terugdraaien die de PvdA vier jaar geleden juist doorvoerde in een coalitie met de VVD en vindt excuses op zijn plaats. ""Uiteraard zeg ik sorry voor het kabinetsbeleid. We hebben ons bezonnen. Als je zo verliest als wij hebben gedaan, kun je niet door alsof er niets is gebeurd."" Nog nooit kreeg de PvdA van de kiezers zo'n pak slaag als vier jaar geleden: van de 38 zetels bleven er precies negen over. Deelname aan Rutte II - een coalitie van VVD en PvdA - lijkt nog steeds mee te tellen voor de PvdA-kiezer: een ruime meerderheid (61 procent) wil dit keer alleen meedoen in een coalitie als die de inkomensverschillen flink verkleint. Dat blijkt uit onderzoek van IPSOS in opdracht van Nieuwsuur. 'Leugens verteld' PvdA'ers zeggen ter verdediging van de samenwerking met de VVD in het kabinet-Rutte-Asscher vaak dat de inkomensverschillen zijn afgenomen. Maar uit cijfers van het CBS blijkt dat die onder het kabinet-Rutte II niet zijn verkleind, maar gelijk zijn gebleven. Ploumen denkt dat haar partij er in een economische crisis voor heeft gezorgd dat het niet erger zou zijn geworden. ""We kwamen uit een crisis, en desondanks zijn er we rin geslaagd dat de ongelijkheid niet werd vergroot. Maar het zou onnozel zijn als we niet hadden geleerd van het oordeel van de mensen."" Kiezer Theo Vink, vader van twee kinderen met een verstandelijke beperking, is nog steeds teleurgesteld over de samenwerking met de VVD en heeft het de PvdA nog niet vergeven dat de sociale werkplaatsen moesten sluiten. Die mochten destijds onder groot protest geen nieuwe arbeidsbeperkten meer aannemen. Ploumen herkent zijn kritiek. ""Mensen werden inderdaad soms toch weer ontslagen en dan konden ze nergens op terugvallen. Daarom moeten de sociale werkvoorzieningen er zijn, juist om op terug te kunnen vallen. Daarom staat dat in ons verkiezingsprogramma.""","1"
"603","https://nos.nl/artikel/2370295-harde-kritiek-op-de-kamer-maar-gaat-er-ook-wat-veranderen.html","De conclusies van de parlementaire onderzoekscommissie naar uitvoeringsorganisaties UWV, CBR en de Belastingdienst zijn niet mals. Wetten en regels zijn zo ingewikkeld, dat miljoenen Nederlanders ze niet kunnen begrijpen, de ambtenaren die ze moeten uitvoeren inbegrepen. De menselijke maat wordt vergeten, en er zijn mensen die klem komen te zitten door uitvoeringsproblemen, sommigen zelfs heel ernstig. Bovendien kunnen ambtenaren onmogelijk rekening houden met de persoonlijke omstandigheden van burgers. De commissie steekt vooral de hand in eigen boezem. De Tweede Kamer is eerder geneigd te reageren op incidenten dan om structureel te sturen op de uitvoering, staat in het rapport. Verder benutten Kamerleden beschikbare informatiebronnen te weinig en vult de Kamer in het algemeen haar controlerende taak niet adequaat in, zijn enkele harde conclusies. Commissievoorzitter Bosman (VVD) noemt de Tweede Kamer hoofdverantwoordelijk voor de ""abracadabra"" aan wet- en regelgeving. ""Wij zijn naast controleur en medewetgever ook volksvertegenwoordiger"", zei hij bij de presentatie van het onderzoek. ""Kamerleden zijn de eerste en de laatste lijn van de verdediging tegen het verlies van de menselijke maat. De Tweede Kamer is het machtigste instituut in onze samenleving. Zij moet die macht dan ook gaan invullen."" De commissie roept de Kamer op minder op ministeries te leunen en zich ook zelf meer in de uitvoering te verdiepen. Bovendien moeten Kamer en kabinet eerder dan nu gebeurt de effecten van nieuwe wetten evalueren. Kleine verandering kan enorme gevolgen hebben' Ook zou de Kamer zich niet moeten laten opjagen en meer tijd moeten nemen voordat over een wetsvoorstel wordt gestemd. Dat stelde ook ex-Kamerlid Pechtold tijdens een openbare hoorzitting: ""Bij sommige moties kijken ik en mijn collega elkaar aan en denken we: maar weten ze nou waar ze het over hebben, weten ze nou wat ze ons aandoen? Ik heb vroeger ook vóór dergelijke moties gestemd, hoor. Maar dat begrip mag nog wel wat verbeteren.""","1"
"604","https://nos.nl/artikel/2370016-experts-kritisch-op-versoepelingen-logica-van-deze-strategie-ontgaat-me.html","Tijdens de persconferentie van gisteravond werden vier versoepelingen aangekondigd: de heropening van contactberoepen, winkelen op afspraak, het deels openen van middelbare en mbo-scholen en het verruimen van de mogelijkheden voor sporten voor jongeren. Die versoepelingen zijn een risico, maar wel mogelijk, zei demissionair premier Rutte. Hoe kan het dat deze versoepelingen mogelijk zijn bij de oplopende besmettingen? Volgens Rutte is ""dit eerste blokje"" versoepelingen mogelijk omdat er niet te grote risico's zijn. ""Je kijkt naar activiteiten met een beperkt aantal herhalingen, je gaat niet elke dag naar de kapper"", zei Rutte. Ook zullen deze versoepelingen volgens hem niet leiden tot heel veel verplaatsingen tussen regio's. Toch zijn deskundigen kritisch. ""De logica van deze strategie is me ontgaan"", zegt epidemioloog Alma Tostmann van het Radboudumc. ""Ik snap dat het kabinet mensen tegemoet wil komen, maar het uitgangspunt is een stijging in cijfers en aanhoudend stabiele ziekenhuiscijfers."" Tostmann mist ""in het algemeen een concreet perspectief, zoals het Verenigd Koninkrijk dat nu heeft"". Onzekerheid Epidemioloog Amrish Baidjoe kan zich evenmin vinden in de aangekondigde versoepelingen. ""Als je kijkt naar de onzekerheid waarin we nu zitten, dan kun je niet bepaald zeggen dat het nou zo goed gaat, want dat gaat het niet. Ik vraag me steeds af wat nou precies de richting is waar het beleid naartoe gaat."" ""Als je bijvoorbeeld kijkt naar het niveau van besmettingen op dit moment en die vergelijkt met de versoepelingen in juni, dan was het aantal infecties toen een stuk lager"", zegt Baidjoe. Het is wel duidelijk dat de versoepelingen politiek gemotiveerd zijn, maar welke politieke keuzes worden er nou eigenlijk gemaakt? Dit is met vuur spelen."" Daarom pleit Baidjoe voor een behoedzamer beleid. ""Er is ook veel meer tussen open en dicht.","1"
"605","https://nos.nl/artikel/2367264-raadslid-in-zeist-stapt-op-vanwege-nepprofielen-op-sociale-media.html","Een gemeenteraadslid in Zeist is opgestapt nadat hij onder vuur was komen te liggen vanwege zijn socialemediagebruik. GroenLinks-fractievoorzitter Ronald Camstra zou nepprofielen hebben gebruikt om politieke discussies te beïnvloeden. Zo zou hij zich onder de naam Noortje van Breukelen hebben gemengd in gesprekken in een Facebookgroep over Zeist. ""Noortje van Breukelen zou op de Slotlaan wonen"", zegt de beheerder van de groep. ""Ze had steeds een pleidooi om de Slotlaan autovrij te maken. Dat betoog komt overeen met dat van GroenLinks. Het gekke is alleen dat niemand haar ooit gezien heeft. We hebben de teksten van Noortje en Camstra geanalyseerd en de stijl komt 100 procent met elkaar overeen."" Toen de beheerder contact zocht met Noortje van Breukelen, die ook columns schrijft voor een website over Zeist, was haar account ineens verdwenen. Andere vermoedelijke pseudoniemen van Camstra zijn Felix Stoker, Sheila Zwierig, Femke van Dijk en Edwin de Kort. Met die accounts zou hij online met zichzelf in gesprek zijn gegaan. Kwalijke zaak ""Als je zelf een aantal neppe personen creëert die 'de mening van de Zeistenaar' verkondigen, dan is dat natuurlijk een zeer kwalijke zaak. Je manipuleert de discussie en het tast het vertrouwen aan dat we in onze gemeentepolitici hebben"", zegt de beheerder van de Facebookgroep over Zeist. Camstra, sinds 2008 actief in de gemeentepolitiek, ontkende in eerste instantie dat hij nepprofielen heeft aangemaakt voor politiek gewin. Hij maakte vanochtend bekend alsnog op te stappen, naar eigen zeggen in het belang van GroenLinks en omdat de beschuldigingen hem ""steeds meer negatieve energie kostten en afleidden van het werk als raadslid"". Partijvoorzitter Liesbeth Raymakers van GroenLinks Zeist laat aan RTV Utrechtweten dat Camstra alsnog heeft bekend tegenover zijn partijgenoten. Raymakers benadukt dat Camstra op eigen houtje handelde","1"
"606","https://nos.nl/artikel/2366561-trage-vaccinatie-een-ggd-datalek-problemen-stapelen-zich-op-voor-de-jonge.html","Januari had de maand moeten worden waarin het vaccinatieprogramma eindelijk op stoom zou komen, nadat Nederland als laatste EU-land was begonnen met prikken. Maar kijkend naar het aandeel ingeënte inwoners staat Nederland op Bulgarije na onderaan de Europese lijst. Daarnaast ettert ook nog de open wond van het datalek bij de GGD. Twee GGD-callcentermedewerkers zijn gearresteerd op verdenking van de handel in privégegevens van geteste personen. De maatregelen die de instantie neemt tegen datafraude leiden tot vertraging in het bron- en contactonderzoek en het doorgeven van coronatestuitslagen.Debat op komst Deze affaire betekent nog een extra hoofdpijndossier voor demissionair minister van Volksgezondheid Hugo de Jonge. Komende week moet hij zich verantwoorden in een Kamerdebat. ""Dit zal hem zwaar worden aangerekend, maar naar mijn idee niet dusdanig dat hij moet aftreden"", zegt politiek verslaggever Ron Fresen. Het feit dat Nederland middenin een crisis zit, en het kabinet eerder deze maand al is gevallen, speelt daarbij een grote rol. ""Maar het begint voor De Jonge wel op te tellen"", zegt Fresen. ""Af en toe lijkt het alsof deze crisis een maatje te groot is voor hem."" Dat blijkt volgens Fresen bijvoorbeeld uit de manier waarop de minister deze week in de Kamer vragen beantwoordde over het datalek. ""Hij ging een beetje op de bluf dingen beweren die niet of half waar zijn. Terwijl hij er primair niet eens over gaat, alleen als opdrachtgever."" Loodzware klus Deskundigen benadrukken dat 'coronaminister' De Jonge een loodzware en complexe klus moet klaren. De aanhoudende traagheid bij het vaccineren ligt volgens de minister zelf grotendeels bij de wisselvallige toevoer van vaccins. ""Bij het tempo waarin mensen kunnen worden gevaccineerd tegen het coronavirus is het echte probleem de snelheid waarmee de leveringen van de vaccins doorkomen"", zei De Jonge vrijdag. Ook heeft hij steeds gezegd dat vaccinatiestrategie een momentopname is en niet in beton is gegoten.","1"
"607","https://nos.nl/artikel/2369291-onbegrip-bij-herstel-nl-nu-rutte-weinig-ruimte-voor-versoepeling-ziet.html","Dat premier Rutte op dit moment weinig ruimte ziet om de coronamaatregelen na 2 maart te versoepelen leidt tot onbegrip bij Evelien Peeters van Herstel NL. Dat is een groep die vindt dat de huidige maatregelen niet proportioneel zijn. Gisteren kwam de groep met een plan voor verregaande versoepelingen. In de ogen van Herstel NL, een groep die bestaat uit medici, wetenschappers, economen en ondernemers, hebben te veel mensen hinder van de huidige maatregelen. ""We zien dat de maatregelen tot veel schade aan de volksgezondheid leiden. Mensen vereenzamen, de economie lijdt eronder en jongeren worden depressief"", zei internist-endocrinoloog Peeters in het NPO Radio 1-programma Nieuws en Co. Alles open na 1 maart Daarom presenteerde de groep gisteren dus een plan om Nederland weer open te gooien. Uiteindelijk wil de groep dat de lockdown wordt opgeheven over anderhalve week, wanneer de huidige maatregelen officieel aflopen. Zo moeten winkels, horeca, het onderwijs en de cultuursector weer open. ""Het is niet verantwoord de vrijheid om te leven, te leren en te ondernemen, alleen maar door de grillen van een coronavirus te laten bepalen"", staat in het plan. Dat moet dan in de ogen van Herstel NL met op maat gemaakt beleid gebeuren. Zo wil de groep dat kwetsbaren beter beschermd worden. ""Laat die groep op een betere manier thuiswerken"", zegt hoogleraar toegepaste economie en mede-initiatiefnemer Barbara Baarsma. ""Dat kan bijvoorbeeld door een andere invulling van de werkzaamheden bij de huidige werkgever."" Als voorbeeld stelt ze om een oudere agent niet de straat op te sturen, maar bureauwerk te laten doen. Maar kwetsbaren zouden volgens haar ook beter gefaciliteerd kunnen worden met taxivervoer of maaltijdservices. Ook wil de groep dat er 'veilige zones' komen waar de regels heel strikt zijn. ""Je zou kunnen denken aan speciale openingstijden in supermarkten of in theaters en horeca"", zegt Baarsma.","1"
"608","https://nos.nl/collectie/13858/artikel/2366098-over-een-kam-scheren-en-harde-taal-uiten-tegen-relschoppers-helpt-niet","Burgemeesters en Tweede Kamerleden hebben boos gereageerd op de avonden van rellen en plunderingen in verschillende steden. ""Schaamteloze dieven"", noemde burgemeester Aboutaleb van Rotterdam de relschoppers. Burgemeester Jorritsma van Eindhoven noemde ze al ""het schuim der aarde"". ""We zijn paraat en we gaan er keihard tegenin"", zei demissionair minister van Justitie en Veiligheid Grapperhaus. Vanuit de bestuurders is er veel onbegrip, maar experts zijn niet verrast over de rellen. ""Als je zegt dat we dit niet aan konden zien komen, dan vind ik dat heel naïef"", zei sociaal geograaf Floor Milikowski gisteren in Met Het Oog op Morgen op NPO Radio 1. ""We zien al jaren onvrede bij een groep die zich niet herkent in beleid. Die zich geen onderdeel van de samenleving voelt. De relschoppers zijn misschien het topje van de ijsberg."" De ongeregeldheden begonnen zaterdag op Urk, vervolgens ontstonden er zondag rellen op het Museumplein in Amsterdam en in Eindhoven. Daar gingen demonstraties over in ongeregeldheden waar de ME aan te pas moest komen. Vanaf maandagavond ontstond er een ander beeld. De vredige demonstranten van het weekend zijn de afgelopen avonden uit het straatbeeld verdwenen. Toch moeten we de relschoppers en plunderaars niet wegzetten als extremisten of criminelen, waarschuwt hoogleraar Sociale verandering en conflict Jacqueline van Stekelenburg aan de Vrije Universiteit Amsterdam. ""Dan zie je een heel belangrijk aspect over het hoofd: het gaat om een hele diverse groep. Het grootste deel gaat even kijken uit nieuwsgierigheid, en wordt vervolgens de rellen ingezogen"", zegt ze. ""Er loopt een groep tussen die echt verbaasd en boos is. Die heeft wel degelijk een politiek motief. Dat is niet goed te praten, maar er ís een reden. Maar echt een kleine groep gaat erheen om zich te verzetten tegen de autoriteit. Dat zagen we afgelopen maanden opbouwen.""","1"
"609","https://nos.nl/artikel/2365240-burgemeester-veenendaal-stapt-uit-sgp-na-discussie-over-samenwerking-met-fvd.html","Burgemeester Gert-Jan Kats van Veenendaal neemt afscheid van de SGP. Hij zegt na veel overwegingen en een langlopend proces tot die conclusie te zijn gekomen. Hij blijft wel aan als burgemeester. Afgelopen weekend schreef de burgemeester op Twitter dat hij zijn SGP-lidmaatschap aan het heroverwegen was, na een discussie binnen de partij over wel of niet samenwerken met Forum voor Democratie. ""Met heulen met openlijke antisemieten ga je een lijn over, die je niet over moet willen gaan. Jammer dat de partij deze lijn niet trekt"", liet de burgemeester toen weten op Twitter. Zijn besluit heeft volgens de burgemeester niet alleen te maken met de discussie van afgelopen weekend. ""Ik kom tot de conclusie dat de partij en ik in de loop van jaren politiek uit elkaar zijn gegroeid. Niet op één specifiek punt, maar op meerdere onderwerpen en standpunten."" Kats zegt dat het partijcongres hem het laatste zetje heeft gegeven. ""Het punt dat ik graag had gezien is dat partijbreed ondubbelzinnig afstand was genomen van partijen en personen die zich tegen de inclusieve samenlevingen keren en de tegenstellingen meer vergroten dan verkleinen. Die duidelijkheid heb ik node gemist en dat betreur ik.""Kats benadrukt volgens RTV Utrecht dat het opzeggen van zijn lidmaatschap een persoonlijke keuze is en losstaat van zijn functie als burgemeester van Veenendaal. ""Het burgemeesterschap is geen politieke functie, dus voor mijn inzet voor Veenendaal heeft deze keuze geen betekenis. Zonder binding aan een politieke partij zal ik mij volledig blijven inzetten voor iedereen in onze mooie stad.""","1"
"610","https://nos.nl/artikel/2368148-dutchbatters-over-gebaar-kabinet-hadden-ze-26-jaar-geleden-moeten-doen.html","Bijna 26 jaar na dato zal het kabinet met een speciaal gebaar zijn waardering uitspreken voor Dutchbat III, de Defensie-eenheid die betrokken was bij de val van moslimenclave in Srebrenica in 1995. Ook krijgen de veteranen 5000 euro belastingvrij en gaat Defensie terugkeerreizen organiseren. Het is nog onduidelijk wanneer en hoe het kabinet zijn waardering gaat uitspreken. Het gebaar is een reactie op het onderzoek van commissie-Borstlap, waaruit blijkt dat veel veteranen psychische problemen en trauma's ondervinden als gevolg van de uitzending naar het voormalige Joegoslavië. Een op de drie ex-Dutchbatters zegt dat de missie een nadelige invloed heeft gehad op hun verdere leven, terwijl dat maar geldt voor 6 procent van andere veteranen. Eerst zien, dan geloven' De afgelopen bijna 26 jaar hebben veel Dutchbatters een gebrek aan steun en erkenning ervaren, waardoor het ""speciale gebaar"" voor hen een beetje als mosterd na de maaltijd voelt. Frustraties over de trage reactie van de regering verhinderen een euforisch gevoel voor deze eerste erkenning, ziet ook Dutchbatter Boudewijn Kok. Want waarom komt dit gebaar pas nu? ""Defensie moet mij morgen bellen, en vragen: 'Meneer Kok, hoe gaat het met u?'. Maar dat hadden we ze wel 26 jaar geleden moeten doen."" Volgens Kok is het vertrouwen in Defensie onder Dutchbatters de afgelopen jaren flink gedaald. Hij wil de blijk van erkenning dan ook ""eerst zien, dan geloven"". ""Er is ons de afgelopen 26 jaar al diverse malen van alles beloofd, waar nog weinig van terecht is gekomen"", zegt hij. De veteraan vindt het gebaar van de regering goed voor de Dutchbatters die nog zeer veel stress ondervinden, maar Kok heeft naar eigen zeggen zelf zijn leven al ""opgeknapt"". ""Met mij gaat het goed, ik ben grotendeels van de problemen af.","1"
"611","https://nos.nl/artikel/2365646-cda-pvda-en-groenlinks-openen-aanval-op-ruttes-marktdenken-en-gebroken-beloftes.html","CDA, PvdA en GroenLinks hebben op hun (digitale) congressen flink uitgehaald naar Mark Rutte en de VVD. Wopke Hoekstra, die eind vorig jaar CDA-lijsttrekker werd in plaats van de gekozen Hugo de Jonge, zei in zijn eerste speech als nieuwe partijleider dat steeds meer mensen deze tijd als een tijd van ""gebroken beloftes"" ervaren. Dat is volgens hem te wijten aan de liberalen. ""De gebroken belofte is de erfenis van tien jaar VVD. De optelsom van een reeks gebroken beloftes."" Het ontbreekt volgens Hoekstra aan ""visie en een politiek die richting geeft"". ""We kregen jarenlang allemaal de boodschap dat het vanzelf goedkomt als we allemaal maar zoveel mogelijk ons eigenbelang najagen. Dat is natuurlijk onzin."" Hoekstra is sinds vier jaar minister van Financiën in het derde kabinet van Rutte. Hij spreekt nu van een ""winner- takes-all economie"" en een overheid die haar eigen burgers is gaan wantrouwen. ""Het roer moet om"" De CDA-leider wil ""echt niet doen of het de afgelopen tien jaar alleen maar kommer en kwel was"", maar volgens hem zijn grote problemen in die tijd niet aangepakt. Hoekstra zegt dat de VVD niet de verandering kan brengen die nodig is. ""Ze willen de rafelrandjes bijknippen. Maar dat is niet genoeg. Het roer moet om"", aldus Hoekstra. In de eerste plaats moet nu de komende weken de coronacrisis bestreden worden, aldus Hoekstra. Maar voor de verkiezingen wil hij ook duidelijkheid scheppen. ""We moeten straks doorpakken als we klaar zijn met de crisis."" Hoekstra staat naar eigen zeggen klaar om premier te worden en ""het land te dienen"". Hij vindt dat er na de coronacrisis een einde moet komen aan het egoïsme in de economie. Hij wil met het CDA de ""middenklasse weer meer zekerheid geven"" en meer ""perspectief creëren voor alle hardwerkende mensen"".","1"
"612","https://nos.nl/artikel/2365127-rutte-trekt-boetekleed-aan-maar-vindt-dat-hij-toch-door-kan.html","Premier Rutte zegt dat hij ""uiteraard"" verantwoordelijk is voor de toeslagenaffaire die ertoe geleid heeft dat zijn kabinet afgelopen vrijdag aftrad. Maar hij blijft erbij dat hij er pas in de zomer van 2019 direct bij betrokken raakte, toen volgens hem pas duidelijk werd hoe ernstig de hele zaak was. ""En dat geldt voor iedereen, dat is de hele tragiek van deze zaak"", zei Rutte in het debat over de toeslagenaffaire. Daarin was veel kritiek op zijn rol binnen de affaire. Die is volgens veel partijen tot nu toe onderbelicht geweest. Verschillende partijen wezen erop dat Rutte vanaf 2013 voorzitter was van de ministeriële commissie fraudebestrijding. Hij zou juist aangestuurd hebben op de stevige fraudeaanpak, die uiteindelijk volledig uit de hand liep. Rutte erkende dat die nadruk op fraudebestrijding er ""onbedoeld"" toe kan hebben geleid dat mensen in de uitvoering de indruk kregen dat ze meer mochten. Maar hij ziet geen direct verband tussen zijn beleid en het drama van de toeslagenaffaire. Vingerafdrukken Oppositie-, maar ook coalitiepartijen waren fel op de rol van Rutte. D66-fractievoorzitter Rob Jetten constateerde dat de premier ""nog steeds niet wil erkennen dat zijn vingerafdrukken overal op zitten"". ""De premier duikt de hele tijd"", vond PVV-leider Geert Wilders. ""U heeft tienduizenden levens verwoest, mensen zijn failliet gegaan door de schulden. En na de verkiezingen gaat u straks gewoon weer door in de politiek, met uw appeltje en uw fiets. Dat is toch niet uit te leggen?"" Maar volgens Rutte heeft het kabinet de ultieme politieke consequentie genomen door af te treden. Of hij door kan als lijsttrekker van de VVD is niet aan de Kamer, vond de premier. Hij noemde de toeslagenaffaire, net als de trage afhandeling van de aardbevingsschade in Groningen, een smet op zijn premierschap tot nu toe. ""Maar er zijn in die tien jaar ook een heleboel dingen goed gegaan. Nederland staat er goed voor","1"
"613","https://nos.nl/collectie/13855/artikel/2364423-coalitiepartijen-zwijgzaam-na-overleg-maar-alles-wijst-op-aftreden-rutte-iii","De ministerraad hakt vandaag definitief de knoop door over het aftreden van het voltallige kabinet-Rutte III. Er was gisteravond toch geen extra ministerraad en de partijleiders van VVD, CDA, D66 en ChristenUnie zijn na overleg met hun eigen partij naar huis gegaan. Alles wijst erop dat het kabinet vandaag aftreedt naar aanleiding van het vernietigende rapport over de fraudejacht van de Belastingdienst, de kinderopvangtoeslagaffaire. In dat rapport wordt harde kritiek geleverd op de manier waarop ambtenaren, rechters en bewindspersonen zijn omgegaan met ouders die ten onrechte beschuldigd werden van fraude. Rapport diverse keren besproken Sinds de publicatie van dit rapport eind december hangt de vraag over het aftreden van het kabinet in de lucht, maar de bewindslieden wilden het rapport eerst inhoudelijk bespreken. Dat is diverse keren gebeurd in het Catshuis. Volgens premier Rutte gingen die gesprekken alleen over de inhoud en niet over de politieke consequenties. ""De politieke vraag wordt morgen besproken"", zei Rutte gisteravond laat bij zijn vertrek uit het Torentje. ""Ik kan daar nu niets over zeggen in de media."" Politiek duider Ron Fresen zegt dat alle coalitiepartijen hun standpunt de afgelopen avond in hun eigen partij hebben bepaald. Maar naar buiten toe zwijgen ze nadrukkelijk. ""Ze willen niet met ruzie uit elkaar. De val van dit kabinet moet zonder problemen en zonder ruzie of wapengekletter gaan. Een soort stille val."" Vicepremier Schouten van de ChristenUnie zei na afloop van het overleg met haar partij dat de ""lijn"" is vastgesteld. Verder wilde ze niet gaan. CU-leider Segers benadrukt dat de slachtoffers van de toeslagenaffaire ""groot onrecht"" is aangedaan. ""Wij willen ons rekenschap geven."" D66-leider Kaag zei na afloop van haar partijoverleg: ""We spreken daar in de ministerraad over en wij zijn daar duidelijk in."" De ministerraad is iedere vrijdag op het ministerie van Algemene Zaken. Het is onduidelijk hoelang het beraad zal duren.","1"
"614","https://nos.nl/artikel/2364541-kamer-eensgezind-vertrek-kabinet-is-enige-juiste-stap.html","De oppositie in de Tweede Kamer vindt het terecht dat het kabinet opstapt. PVV-leider Wilders noemt het de enige goede en juiste conclusie. ""Onschuldige mensen zijn gecriminaliseerd, hun levens verwoest en de Kamer is daarover onjuist en onvolledig geïnformeerd.""Hij zegt daarbij dat het te vrijblijvend is als kabinetsleden als premier Rutte (VVD) en minister Hoekstra (CDA) lijsttrekker van hun partij blijven. ""Ik denk dat veel mensen er niets van snappen als ze in de campagne en straks in een nieuw kabinet  gewoon doorgaan. Dan lost het heel weinig op."" Ook GroenLinks-leider Klaver vindt dat dit de enige gerechtvaardigde stap is. ""Dit is echt een moment van gerechtigheid voor al die getroffen ouders. Hiermee bekent Rutte schuld. Dit betekent ook dat we niet door kunnen op de oude voet."" Hij vindt dat de verzorgingsstaat opnieuw moet worden opgebouwd en dat het vertrouwen in de overheid moet worden hersteld. 'Tijd voor eerlijke overheid'SP-leider Marijnissen zit op dezelfde lijn. ""Aftreden is de enige juiste conclusie"", zegt zij. ""De rechtsstaat is geschonden. Dit is niet het sluitstuk, maar het begin. De ouders moeten nu hun compensatie krijgen. En deze VVD-politiek moet stoppen. Het is tijd voor een eerlijke overheid."" Voor fractieleider Ouwehand van de Partij voor de Dieren is het vertrek van het kabinet ""een stap naar werkelijke erkenning van het ongekende onrecht dat ouders en kinderen is aangedaan"". Zij zegt dat de ernstige en beschamende toeslagenaffaire nog lang niet is opgelost. Eerst moeten de getroffen gezinnen volledig worden gecompenseerd. Daarnaast moet de overheid wat haar betreft af van de cultuur waarin ""de burger als vijand"" wordt benaderd. Denk-lijsttrekker Azarkan zegt dat het kabinet eigenlijk is gevallen over institutioneel racisme bij de Belastingdienst. Ouders werden onder meer op basis van hun achternaam aangemerkt als fraudeur, zegt hij. Dat leidde tot ""een ongekende misdaad tegen Nederlandse burgers"", aldus Azarkan.","1"
"615","https://nos.nl/collectie/13855/artikel/2364574-hoe-het-derde-kabinet-rutte-steeds-meer-verstrikt-raakte-in-de-toeslagenaffaire","Grondbeginselen van de rechtsstaat die geschonden werden en ouders die ongekend onrecht werd aangedaan. De conclusies van de parlementaire onderzoekscommissie logen er december vorig jaar niet om. Vandaag, vier weken later, treedt het kabinet af. ""Het is verschrikkelijk misgegaan"", aldus premier Rutte. De politiek moet volgens Rutte nu gaan werken aan veranderingen van de systemen én de informatievoorziening om te zorgen dat ""zoiets nooit meer kan gebeuren"". Een terugblik van hoe het wel gebeurde. Het is de zomer van 2019 en CDA-Kamerlid Omtzigt is het helemaal zat. Al tijden bijt hij zich vast in wat hij ziet als een van de ernstigste misstanden binnen de overheid: ouders die toeslagen aanvragen en onterecht als fraudeurs zijn aangemerkt. Onthullingen van Trouw en RTL Nieuws hebben de zaak aan het rollen gebracht. Ouders worden op vreemde gronden keihard aangepakt, komen in geldproblemen, verliezen hun baan of belanden in een echtscheiding. ""Dit kan toch niet waar zijn?"", denkt Omtzigt. Maar wat hij ook doet of vraagt, hij komt geen stap verder. Dossiers worden niet openbaar, vragen niet beantwoord. Premier Rutte moet zich met de kwestie gaan bemoeien, vindt hij, om zo snel mogelijk een einde aan de ellende te maken. Een jaar later. Staatssecretaris Snel is opgestapt en twee opvolgers (Van Huffelen en Vijlbrief) zijn aangesteld om orde op zaken te stellen. Maar de chaos is nog allerminst opgelost. De commissie-Donner heeft in maart geoordeeld dat er ruimhartig gecompenseerd moet worden. ""Ouders hadden geen enkele kans om te ontsnappen"", oordeelt Donner. Maar na een reeks Kamerdebatten en toezeggingen is een oplossing nog steeds nauwelijks in zicht. Ook komen door Kamerleden gevraagde stukken maar niet boven tafel. Het is juni 2020, de Kamer behandelt een compensatiewet.","1"
"616","https://nos.nl/artikel/2365317-avondklok-of-niet-kamer-wil-mogelijk-latere-aanvangstijd.html","""Niemand wil een avondklok. Niemand staat er bij te juichen. Ik niet, Hugo de Jonge niet, het hele kabinet niet."" Dat zei demissionair minister-president Rutte gisteren bij de persconferentie waar hij het voornemen om zo'n avondklok wel in te stellen toelichtte. Volgens Rutte ""moeten we ons nog één keer schrap zetten, nu alle deskundigen waarschuwen voor een derde golf"". Met de huidige besmettingscijfers en opkomst van de Britse variant is het kabinet dus overtuigd van de noodzaak. Of de Kamer dat ook is, moet vandaag blijken. Het kabinet pleit voor een avondklok, maar wel samen met het nog verder terugbrengen van het bezoek aan huis - naar maximaal 1 persoon - en het stopzetten van vluchten uit het Verenigd Koninkrijk, Zuid-Amerika en Zuid-Afrika. De zorgen om virusmutaties uit die laatste twee gebieden zijn groot, zei RIVM-baas Van Dissel gisteren in een briefing in de Kamer. Omdat het lijkt of die aan het immuunsysteem kunnen ontsnappen, en het dus maar de vraag is of antistoffen of een vaccin bij die varianten wel werkt. Van Dissel sprak van een ""donkere wolk die op ons af komt"". Donkere wolk Het is de vraag of de Kamer die wolk ook zo ziet en redenen genoeg ziet om in te stemmen met een avondklok. De Tweede Kamer sprak zich in november, in een motie van PVV-fractievoorzitter Geert Wilders, nog uit tegen de invoering van een avondklok. Ook vorige week was er nog een meerderheid flink op tegen, waaronder D66, een van de (toen nog missionaire) regeringspartijen. ""Ik zie de avondklok volgende week niet proportioneel zijn"", zei Jetten vorige week heel duidelijk. Ook Forum voor Democratie is er fel op tegen en andere partijen, waaronder SP, GroenLinks en PvdA twijfelden tot nu en spraken van een ""heel heftige maatregel"".","1"
"617","https://nos.nl/artikel/2361572-discussie-in-pvda-gelederen-over-lijsttrekkerschap-asscher.html","Binnen de PvdA wordt een discussie gevoerd over het lijsttrekkerschap van Lodewijk Asscher. Onder plaatselijke afdelingen circuleert een brief van de afdeling Hoeksche Waard waarin wordt gesteld dat Asscher door zijn rol in de toeslagenaffaire geen lijsttrekker kan zijn bij de komende verkiezingen. Anderen in de partij denken niet dat het tot zijn terugtreden zal leiden. Asscher bood gisteravond excuses aan voor de fouten die hij als minister van Sociale Zaken en vicepremier in het tweede kabinet Rutte heeft gemaakt. Hij vindt achteraf dat hij onvoldoende heeft doorgevraagd na signalen dat de fraudejacht van de Belastingdienst uit de hand liep. Hij schaamt zich naar eigen zeggen voor zijn rol in de affaire. Excuses niet genoeg Maar volgens de opstellers van de brief zijn excuses niet genoeg. Asscher is in hun ogen medeverantwoordelijk voor het ""ongekende onrecht dat de ouders is aangedaan"". ""Hij heeft actief bijgedragen aan het met voeten treden van vrijwel alle klassieke sociaaldemocratische kernwaarden"", staat in de brief. ""Er is onder meer ernstig afbreuk gedaan aan de verzorgingsstaat en kwetsbare mensen zijn niet beschermd door de staat, maar erdoor te gronde gericht."" Apps over geloofwaardigheid RTL Nieuws heeft appverkeer ingezien tussen PvdA'ers die op de lijst voor de Tweede Kamerverkiezingen staan en mensen die nauw betrokken zijn bij de campagne. In die appgroepen wordt openlijk de vraag gesteld of Asscher nog wel geloofwaardig is als lijsttrekker. Anonieme Haagse bronnen bevestigen aan de NOS dat er gerommel is in de partij. Maar volgens politiek verslaggever en PvdA-kenner Wilco Boom lijkt het er niet op dat de positie van Asscher op dit moment in het geding is. ""Niets is zeker in de politiek, maar veel PvdA'ers zien in Asscher nou juist de lijsttrekker die het met succes kan opnemen tegen Mark Rutte. Bovendien wijzen ze erop dat de verwijten aan bijvoorbeeld Rutte en minister Wiebes in de toeslagenaffaire veel groter zijn"", zegt Boom.","1"
"618","https://nos.nl/collectie/13855/artikel/2364390-aftreden-kabinet-rutte-iii-lijkt-onafwendbaar","Het aftreden van het kabinet-Rutte III lijkt met het uur dichterbij te komen. Bronnen rondom het kabinet zeggen tegen de NOS dat alles erop wijst dat het einde van het kabinet onafwendbaar is. De vier coalitiepartijen hadden vanavond afzonderlijk hun wekelijkse politieke overleg en daar lag de vraag op tafel of het kabinet nog verder kan met het oog op het vernietigende rapport over de toeslagenaffaire. ChristenUnie en D66 lieten na afloop beide weten conclusies te hebben getrokken, en die morgen in de ministerraad te gaan bespreken. Dat het onderwerp bij de wekelijkse ministerraad op tafel ligt, was al aangekondigd. Asscher vertrekNadat vanmorgen PvdA-leider Lodewijk Asscher had besloten dat hij niet meer door kan gaan vanwege de discussie over zijn rol in de kindertoeslagenzaak, nam de druk op het kabinet vandaag verder toe. Een deel van de coalitie wilde eerder al dat het hele kabinet vertrekt, maar een ander deel vond in elk geval eerder deze week nog dat deze coronacrisis om een goed functionerend, missionair kabinet vraagt. Verkiezingsreces komt eraan Dat tweede deel lijkt snel af te kalven. Politiek verslaggever Wilma Borgman wijst erop dat op 12 februari het verkiezingsreces begint en dat het kabinet daarom toch al geen plannen meer heeft om nieuw beleid door te voeren. Wat dat betreft maakt het weinig uit als het kabinet nu demissionair wordt. Wat corona aangaat kan de regering gewoon blijven doorregeren, zei premier Rutte dinsdagavond zelf al: ""Daarop blijf je missionair, misschien niet officieel, maar wel mentaal."" Niets weerhoudt een demissionair kabinet ervan om bijvoorbeeld vaccinaties te regelen of teststraten in te richten. Het vertrek van Asscher heeft in meerdere opzichten extra pressie gegeven. Want volgende week is er een debat over de toeslagenaffaire. Dat zou een lastig debat worden voor de PvdA als Asscher oppositie had moeten voeren over een kwestie waar hijzelf als minister van Sociale Zaken een rol in had gespeeld.","1"
"619","https://nos.nl/artikel/2361888-nu-baudet-weer-de-baas-is-wil-hiddema-wel-lijstduwer-worden.html","Theo Hiddema wil bij de komende Kamerverkiezingen lijstduwer worden van Forum voor Democratie, zegt hij in de Volkskrant. De voormalige nummer twee van de partij stapte een maand geleden op als Kamerlid, toen de partij was verwikkeld in een hoogoplopende ruzie over antisemitische uitspraken, onder meer in appjes van FvD-jongeren. Ook Forum-leider Baudet lag in de affaire onder vuur. Tal van prominente FvD'ers stapten op. In een brief aan de Kamervoorzitter, eind november, verklaarde Hiddema zich politiek arbeidsongeschikt. Maar het bleef onduidelijk of hij ook uit de partij stapte.Chargeren uit balorigheid In het gesprek met de Volkskrant neemt hij het nu op voor Baudet, die zich volgens partijgenoten onder meer antisemitisch had uitgelaten op een etentje van de partij. Ook zou hij daar complottheorieën hebben verdedigd. ""Ze kunnen net als ik weten dat Baudet geen antisemiet of racist is. Hij chargeert uit balorigheid."" Hiddema was zelf niet bij het etentje aanwezig. Toen de ruzie hoog opliep, stapte Baudet aanvankelijk op als partijleider. Maar na de uittocht van landelijke en provinciale FvD-kopstukken won Baudet een referendum onder de leden over het leiderschap en keerde terug als eerste man. Hiddema: ""Hij klopte op de ramen, appte, belde. Ik heb niet geantwoord. Intussen zag ik dat iedereen wegliep. Dat vond ik schijterig."" Een paar dagen geleden werd het contact hersteld. ""Zaterdag was Baudet hier, voor het eerst sinds het allemaal gebeurde. Ik voelde: ik heb hem in de kou laten staan."" Hij noemt Baudet verder een deugdzaam mens. ""Als ik hem weer zie, word ik zo week als was."" Forum, dat een dezer dagen zijn kieslijst bekendmaakt, krijgt op rechts onder meer concurrentie van JA21, een initiatief van Forum-dissidenten als Joost Eerdmans en Annabel Nanninga. Daarbij hebben zich vandaag zeven senatorenaangesloten die onlangs vertrokken bij FvD.","1"
"620","https://nos.nl/artikel/2363394-friese-schapenhouders-willen-hek-om-provincie-om-wolf-tegen-te-houden.html","Vijf Friese schapenhouders, verenigd in de stichting Wolvenhek Fryslân, willen dat er een hek om de provincie wordt gezet. Daarmee moet worden voorkomen dat de wolf zich in Friesland vestigt. Het hek moet meer dan 150 kilometer lang worden. Geschatte kosten: zo'n 2 miljoen euro. De boeren zeggen dat het door de komst van de wolf steeds moeilijker en duurder wordt om schapen te houden. ""Door de snelle en onbeperkte uitbreiding van de wolf verdwijnen binnen tien jaar veel dieren uit de wei."" De wolf is sinds enkele jaren terug in Nederland en wordt ook af en toe gesignaleerd in Friesland. Vorig jaar doodde een wolf die rondzwierf in de noordelijke provincies tientallen schapen. De overheid bood eerder aan de aanschaf van wolvenrasters te vergoeden aan individuele boeren. Dat is volgens de stichting niet genoeg want het levert veel extra werk op dat niet wordt vergoed. Bovendien zouden de rasters en netten het landschap te veel veranderen. Een groot hek is volgens de boeren veel effectiever en goedkoper. 'Onmogelijk plan' Het plan wordt vanmiddag gepresenteerd in Den Haag. De verantwoordelijke gedeputeerde Klaas Fokkinga staat niet achter het idee. ""Als ze letterlijk een hek om de provincie willen leggen, is dat een onmogelijk plan"", zegt hij tegen Omrop Fryslân. Onder meer omdat het hek ook land doorkruist dat in particulier bezit is. Ook buiten de politiek wordt sceptisch gereageerd. Volgens de stichting Wolf-Fencing Nederland, die boeren advies geeft over manieren om wolven te weren, is het plan nauwelijks uitvoerbaar. ""Het moet een stevig hek zijn, gecombineerd met stroomdraden. Zonder stroom lukt het niet wolven te verjagen, dan springen ze eroverheen of graven eronderdoor"", zegt een woordvoerder tegen RTV Noord. Dat beaamt ecoloog Glenn Lelieveld van het Wolvenmeldpunt. ""Een wolf houd je niet zomaar tegen, die is een meester in het vinden van een gaatje. Snelwegen, rivieren enzovoort zijn geen belemmering, laat staan een hek.""","1"
"621","https://nos.nl/artikel/2361493-van-kooten-arissen-richt-nieuwe-partij-op-splinter.html","Tweede Kamerlid Femke Merel van Kooten-Arissen begint een eigen partij met de naam Splinter. Van Kooten is op dit moment onafhankelijk Kamerlid. In een interview met het AD noemt ze haar nieuwe partij een liberale beweging waarbij iedereen mee kan doen. ""Bij Splinter worden Kamerleden echt onafhankelijk en is er geen verstikkende fractiediscipline. We voeren levendige discussies, waarna een Kamerlid zelf mag bepalen wat hij of zij stemt"", zegt Van Kooten. De 37-jarige Van Kooten stapte anderhalf geleden uit de fractie van de Partij voor de Dieren, vanwege een meningsverschil over de koers. Later werd ze lid van 50Plus en daarna sloot ze zich aan bij de Partij voor de Toekomst, om die een paar maanden later weer te verlaten. De kandidatenlijst van Splinter wordt half januari bekendgemaakt.","1"
"622","https://nos.nl/artikel/2357602-kamerlid-hiddema-fvd-jongeren-moeten-weg-om-antisemitistische-en-homofobe-appjes.html","Forum voor Democratie-Kamerlid Theo Hiddema wil dat de FvD-jongeren die antisemitische, homofobe en extreemrechtse berichten hebben geplaatst in appgroepen uit de partij worden gezet. Hij reageert op de ophef die is ontstaan na de publicatie in Het Parool over het bestaan van dergelijke appjes. ""Als dit soort mensen in de partij zitten, moeten ze er heel snel uit"", zegt Hiddema desgevraagd tegen de NOS. ""Ik ken die kleuters niet. Weet niet wat voor infantiele kleuters daar rondlopen."" Hiddema is niet de enige Forum-politicus die niet te spreken is over hoe de jongerenafdeling (JFVD) van de partij omgaat met antisemitische, homofobe en extreemrechtse berichten in appgroepen. Gisteren zette de afdeling een aantal coördinatoren uit hun functie ""in het belang van de partij"". Annabel Nanninga, fractievoorzitter van Forum voor Democratie in de Amsterdamse gemeenteraad, vindt dat niet genoeg. Ze noemt het ""onacceptabel dat mensen met dit soort denkbeelden in onze partij zitten en dat daar niet meteen keihard tegen wordt opgetreden"". Op Twitter schrijft ze dat ze verwacht dat de jongerenafdeling volledig wordt gesaneerd. Schoon schip Europees Parlementslid Rob Roos zegt dat hij liever had gezien dat de jongerenpartij werd opgedoekt. ""Ik ben wars van alle vormen van racisme en antisemitisme. Persoonlijk had ik liever gezien dat we in één keer echt schoon schip hadden gemaakt"", twittert hij.","1"
"623","https://nos.nl/artikel/2362122-forum-zet-wybren-van-haga-op-twee-omstreden-freek-jansen-op-zeven.html","Forum voor Democratie heeft Wybren van Haga op plek twee van de nieuwe kandidatenlijst voor de komende Tweede Kamerverkiezingen gezet. Hij zat eerder in de Tweede Kamer namens de VVD, maar werd vorig jaar uit de partij gezet vanwege ophef over de woningen die hij in zijn bezit heeft en ging als onafhankelijk Kamerlid verder. Eerder kwam hij ook al meerdere keren in opspraak. Vorige maand sloot hij zich formeel aan bij de Kamerfractie van FvD, maar eerder werd hij al wel lid van de partij. De omstreden leider van de jongerentak van FvD, Freek Jansen, staat net als op de oude kandidatenlijst op plek 7. De jongerenafdeling raakte afgelopen jaar meerdere keren in opspraak, nadat er in WhatsAppgroepen antisemitische en homofobe uitspraken werden gedaan. De partij concludeerde in een eigen onderzoek door onder meer Van Haga overigens dat er geen grensoverschrijdende berichten waren gevonden in officiële JFvD-appgroepen. Verder staan er op de lijst veel vertrouwelingen van lijsttrekker Baudet, zoals FvD-penningmeester Olaf Ephraim op plek 3. Hans Smolders, de voormalige chauffeur van de vermoorde politicus Pim Fortuyn, staat op vier. Hij trok zich vanwege de recente interne ruzie terug als kandidaat-Kamerlid, maar keert nu dus toch terug. Theo Hiddema Eerder stond op plek twee van de kandidatenlijst oud-Kamerlid Hiddema. Hij staat nu op plek 50, als lijstduwer. Donderdag zei hij al in de Volkskrant dat hij wilde terugkeren op de lijst. In een brief aan Kamervoorzitter Arib verklaarde Hiddema zichzelf eind november nog politiek arbeidsongeschikt. In de meest recente Peilingwijzer staat Forum voor Democratie op tussen de 2 en 6 zetels. De FvD-leden spreken zich op 9 januari uit over de lijst.","1"
"624","https://nos.nl/artikel/2362383-gemeente-kijkt-opnieuw-naar-vrouw-die-7000-euro-bijstand-moet-terugbetalen.html","De gemeente Wijdemeren gaat nog eens kijken naar de zaak van een vrouw met een bijstandsuitkering, die ruim 7000 euro moet terugbetalen. Ze ontving boodschappen van haar moeder en had dat aan de gemeente door moeten geven, oordeelde de rechter. Op dat nieuws volgden vele verontwaardigde reacties, online en vanuit Den Haag. Daar zag de gemeente aanleiding in om de casus opnieuw onder de loep te nemen, bevestigde wethouder Sociaal Domein Rosalie van Rijn vanochtend in het NOS Radio 1 Journaal: ""De rechter heeft ons ook gelijk gegeven, maar niet alles wat rechtmatig is, is ook rechtvaardig."" De gemeente liet gisteravond al weten altijd te kijken ""naar de individuele omstandigheden van de mensen om wie het gaat"". Daarom wil de wethouder nu onderzoeken hoe het besluit tot terugvordering in 2018 tot stand is gekomen: ""Hebben wij als gemeente de juiste balans weten te vinden? En heeft het besluit wel uitgepakt zoals de wet bedoeld heeft? Als het antwoord nee is, gaan we in overleg of we het moeten herzien. Die ruimte is er."" De vrouw schond volgens de gemeente de zogeheten inlichtingenplicht. Ze kreeg sinds eind 2015 een bijstandsuitkering, maar had ook te maken met hoge vaste lasten. Om haar te helpen deed haar moeder een keer in de week boodschappen voor hen allebei, maar dat had ze volgens die inlichtingenplicht moeten doorgeven aan de gemeente. 'Niets geleerd van toeslagenaffaire' Vanuit Den Haag werd fel gereageerd op de zaak. SP-fractievoorzitter Lilian Marijnissen en haar partijgenoot Peter Kwint schrijven op Twitter dat de overheid is verdronken in regelzucht. PVV-leider Geert Wilders schrijft op Twitter dat de overheid ""dus helemaal niets"" heeft geleerd van de toeslagenaffaire. De situatie doet ook ChristenUnie-Kamerlid Eppo Bruins denken aan de toeslagenaffaire. ""Barmhartigheid en menselijke maat moeten terug in onze wetgeving"", schrijft hij op Twitter.","1"
"625",NA,"De Nederlandse politiek heeft behoefte aan gematigdheid. Dat heeft D66-lijsttrekker Sigrid Kaag gezegd tijdens het congres van haar partij. Ze haalde in haar speech uit naar coalitiegenoten VVD en CDA, die de deur voor samenwerking met partijen als de PVV en Forum voor Democratie op een kier laten staan. ""Wij buigen niet voor de nationaal-populisten met hun Jodenhaat, moslimhaat en vrouwenhaat. En in tegenstelling tot VVD en CDA werken wij principieel nooit met hen samen"", zei Kaag. Ze deelde tegelijkertijd ook een sneer uit naar PvdA en GroenLinks, die zich volgens haar vastklinken aan de SP. ""Wij buigen ook niet voor radicale socialisten die uit de euro willen en onze banen op het spel zetten, juist nu zo veel mensen verlegen zitten om werk. Wat Nederland nodig heeft, is gematigdheid."" Kaag had in haar toespraak opvallend veel aandacht voor de sociale ongelijkheid in Nederland. Ze wees op de bijna 1 miljoen Nederlanders die in armoede leven, de discriminatie op de arbeidsmarkt en jonge mensen die geen huis kunnen krijgen. Nederlandse belofte hapert""Het zijn allemaal signalen dat een belangrijke pijler onder Nederland aan het wankelen is. De Nederlandse belofte hapert. De belofte dat verdienste en hard werken bepalen hoever je komt"", vindt Kaag, die sinds 2017 minister van Buitenlandse Handel en Ontwikkelingssamenwerking is. Er moeten volgens Kaag de komende jaren scherpe keuzes gemaakt worden in de politiek om de ongelijkheid aan te pakken, zoals beter onderwijs, gratis kinderopvang en voldoende betaalbare huizen. En dan moet de politiek niet schrikken als de consequenties in zicht komen. ""Want meer bouwen betekent minder megastallen. Daar zit de pijn. En daar wordt geen keuze gemaakt. En dan blijven mooie ambitieuze plannen gratuit.""","1"
"626","https://nos.nl/artikel/2358427-duurzame-boomgaard-in-assen-wekt-ergernis.html","Tot woede van boeren in de omgeving heeft de nieuwe landbouwcoöperatie Herenboeren Assen een stuk grasland omgeploegd. Op het land komt een 'duurzame' fruitboomgaard. Maar grasland omploegen is verboden in deze tijd van het jaar omdat er veel stikstof bij vrijkomt. De politiek wil dat de gemeente ingrijpt. Herenboeren Assen is een landbouwcoöperatie waarin 240 gezinnen samenwerken. Vanaf 1 november pacht de coöperatie ongeveer 20 hectare gemeentegrond. Onlangs werd een stuk grasland omgespit om ruimte te bieden aan de kweek van verschillende soorten groentes. Achter op het terrein moet een fruitboomgaard komen. Schadelijk lachgas Probleem is dat het zogenaamde scheuren van grasland niet is toegestaan in deze tijd van het jaar. Er komen grote hoeveelheden stikstof bij vrij. En die stikstof leidt tot de vorming van schadelijk lachgas, schreef de Wageningen Universiteit in een al twintig jaar oud rapport. Boeren die grond in de omgeving pachten en zich wel aan de regels houden, reageren boos. Een signaal dat in de politiek wordt opgepikt. ""Het is niet raar dat de boeren zich afvragen hoeveel meetstokken de gemeente erop nahoudt. Eén voor de pachtende boer en één voor de Herenboeren Assen"", zegt Henk Santing van stadspartij PLOP bij RTV Drenthe. Het CDA Assen spreekt over een voorkeursbehandeling voor de coöperatie. Intentie is de juiste De politieke partijen eisen dat de gemeente ingrijpt. Maar dat gebeurt waarschijnlijk niet. Martin de Bruin, bestuursadviseur van het Asser college, zegt tegen Dagblad van het Noorden dat de situatie wordt gedoogd omdat ""de intentie van de Herenboeren Assen de juiste is"". Herenboeren Assen laat weten ""niks te doen wat niet mag"". De coöperatie zegt dat het stuk dat nu is omgeploegd niet langer bestemd was voor voerproductie of beweiding - en dat de regels voor het scheuren van grasland daarom niet zouden gelden.","1"
"627","https://nos.nl/artikel/2359450-toch-geen-rechtszaak-over-referendum-forum-voor-democratie-het-heeft-geen-zin.html","Er komt toch geen rechtszaak over het referendum bij Forum voor Democratie, waarbij Thierry Baudet opnieuw tot partijleider werd gekozen. Het heeft geen zin, zeggen de drie initiatiefnemers nu. De voormalige fractieleiders van de partij in Overijssel en Utrecht, Johan Almekinders en Wouter Weijers, en ex-kandidaat-Tweede Kamerlid Jan-Cees Vogelaar zeiden vrijdag dat er geen goed referendum kon worden gehouden, omdat onder meer de ledenadministratie niet op orde was. Ook was er geen onafhankelijk toezicht van een notaris. ""Met het houden van een zogenaamd bindend referendum heeft zich gisteren binnen FvD een politiek feit voltrokken. De partij is een lege huls geworden. Een rechtszaak met een lege huls als inzet heeft geen zin"", zeggen de drie in een verklaring. Wel steun voor andere zaak Almekinders, Weijers en Vogelaar maakten vrijdag bekend dat ze een rechtszaak wilden aanspannen. Het referendum was op dat moment al aan de gang. De digitale ledenraadpleging over het partijleiderschap werd ruim gewonnen door oprichter Thierry Baudet. FvD-lid Floor Drost stapt wel naar de rechter om ervoor te zorgen dat het partijbestuur verantwoording aflegt. Almekinders, Weijers en Vogelaar gaan hem daar nu bij steunen, hebben ze gezegd. De afgelopen weken braken veel volksvertegenwoordigers en kandidaat-Kamerleden met de partij en Thierry Baudet. Zij waren kwaad omdat omdat er binnen Forum voor Democratie onvoldoende werd opgetreden tegen rechts-extremistische en antisemitische uitlatingen in de jongerenclub JFVD en omdat Baudet tijdens een partijbijeenkomst ongepaste uitspraken zou hebben gedaan.","1"
"628","https://nos.nl/artikel/2357835-is-de-razendsnelle-politieke-carriere-van-thierry-baudet-nu-voorbij.html","Met zijn besluit om zich terug te trekken als lijsttrekker en politiek leider van Forum voor Democratie lijkt er een vroegtijdig einde te zijn gekomen aan de politieke carrière van Thierry Baudet. Al weet je het nooit met de onvoorspelbare politicus. Als hij inderdaad lijstduwer wordt, kan hij zomaar weer met voorkeurstemmen in de Tweede Kamer komen. Want Baudet blijft populair onder zijn achterban. Velen steunen hem door dik en dun sinds hij in 2015 Forum oprichtte. Toen nog als denktank en mede-initiator van het Oekraïne-referendum. Ruim 60 procent van de deelnemers stemde tegen het EU-associatieverdrag met dat land. Het verdrag kwam er toch, en uit onvrede daarover besloot Baudet zijn denktank om te zetten in een politieke partij, die in 2017 meedeed met de Tweede Kamerverkiezingen. Forum haalde twee zetels, die bezet werden door Baudet en strafpleiter Theo Hiddema. Ze richtten zich vooral op immigratie, het klimaat en Europa. De populariteit van de partij steeg. Zo hard dat Forum bij de Statenverkiezingen de grote winnaar werd en als gevolg daarvan in een klap met 12 zetels in de Eerste Kamer kwam. Conflict met OttenMaar sinds de oprichting wordt de partij ook geteisterd door interne conflicten. Leden werden geroyeerd en soms later weer in genade aangenomen. Het grootste conflict ontstond vorig jaar tussen Baudet en medeoprichter Henk Otten. Otten uitte forse kritiek op de ""Uil van Minerva-speech"" van Baudet na de overwinning bij de Statenverkiezingen. Hij sprak daarin over ""onze boreale wereld"", terminologie die wordt gebruikt in extreemrechtse kringen. Baudet beschuldigde Otten daarop van financiële malversaties als penningmeester van de partij. Uiteindelijk werd Otten, inmiddels Eerste Kamerlid, uit de partij gezet. Hij nam twee senatoren met zich mee. Inmiddels daalde Forum weer in de peilingen. In de laatste Peilingwijzer staat de partij op ongeveer 6 zetels.","1"
"629","https://nos.nl/artikel/2356876-meerderheid-tweede-kamer-wil-actie-tegen-deurbeleid-religieuze-scholen.html","Scholen mogen nooit meer leerlingen kunnen weigeren op grond van hun levensbeschouwing. Dat wil een meerderheid in de politiek al langer, en vandaag stemt de Kamer over een nieuw voorstel van de SP dat de acceptatieplicht voor alle scholen wettelijk moet gaan regelen. Mocht het tot wetgeving komen, dan kunnen bijzondere scholen zoals bijvoorbeeld reformatorische of islamitische geen leerlingen meer weigeren met een andere levensbeschouwing. Een ruime meerderheid van onder meer VVD, D66, SP, PvdA en GroenLinks is voor het plan. Maar dat de acceptatieplicht er daarna snel komt, staat allerminst vast. Discussies die raken aan onderwijs en religie liggen al heel lang gevoelig in de politiek. Woedende reacties waren er vorige week, toen minister Slob van Onderwijs het laten ondertekenen van anti-homo verklaringen op het Lodesteincollege verdedigde en naar artikel 23 verwees. Slob nam zijn uitspraken een dag later terug. Volgens de PvdA was Artikel 23 ooit bedoeld om ouders de school van hun idealen te laten kiezen. PvdA-leider Asscher vindt dat het nu ""misbruikt wordt om leerlingen te weigeren. Vanwege een taalachterstand of omdat ouders het verkeerde geloof aanhangen"". ""Minister Slob heeft deze week onbedoeld perfect gedemonstreerd waarom het echt anders moet"", zei Asscher zaterdag op NPO Radio 1. Zo'n wijziging is niet eenvoudig en gaat even duren, maar is het waard, aldus Asscher. De SP is het daarmee eens, maar het traject is lang. Met zijn voorstel wil SP-Kamerlid Van Dijk sneller een ""einde maken aan het deurbeleid dat bijzondere scholen kunnen voeren"". Van Dijk: ""Het is te zot voor woorden dat een school een kind kan weigeren omdat het niet christelijk is. Ik zie het liefst alle kinderen met elkaar naar school gaan."" Coalitiepijn? Als D66 en de VVD vandaag instemmen met het SP- voorstel, hoe zit het dan met coalitieafspraken om de vrijheid van onderwijs en artikel 23 deze regeerperiode ongemoeid te laten?","1"
"630","https://nos.nl/artikel/2357840-vicevoorzitter-forum-na-vertrek-baudet-beter-op-onrust-kunnen-reageren.html","orum voor Democratie had beter kunnen reageren op de onrust die is ontstaan door de jongerenafdeling van de partij. Zo reageert vicevoorzitter van Forum Lennart van der Linden op het vertrek van Thierry Baudet als politiek leider en lijsttrekker van de partij. In het programma WNL Haagse Lobby op NPO Radio 1 noemde Van der Linden dat bijzonder jammer. ""Hij heeft zijn verantwoordelijkheid genomen en aangegeven dat hij de partij blijft steunen."" Baudet stapt op naar aanleiding van onrust in de partij over de jongerenafdeling JFvD. Die raakte in opspraak vanwege appgroepen waarin herhaaldelijk antisemitische, extreemrechtse en homofobe opmerkingen werden gemaakt. Appverkeer tussen leden van de jongerentak werd gepubliceerd in Het Parool. Gisteren besloot het bestuur van de JFvD zich tijdelijk terug te trekken. Partijprominenten als Theo Hiddema en Annabel Nanninga riepen op de jongerenpartij op te heffen en vielen Baudet aan. Baudet en het partijbestuur wilden niet verdergaan dan een intern onderzoek. Van der Linden, tevens senator van Forum, stelt dat het achteraf beter was geweest als de leiding van de partij sneller had ingegrepen. ""Terugkijkend had dat beter gekund. In de publicatie van Het Parool zaten wel wat nieuwe feiten. Er waren eerder door klokkenluiders zorgen geuit, maar een deel van hen koos ervoor om het nu via de media te spelen. JFvD heeft zelf gezegd onderzoek in te stellen."" 'Wij zijn ons boegbeeld kwijt' Desondanks vindt hij niet dat de positie van Baudet onhoudbaar was geworden. ""Wij zeiden: doe dit niet, jij moet de klus klaren. Maar hij was er duidelijk over en dan hebben we dat te respecteren."" Baudet blijft overigens aan als Kamerlid en partijvoorzitter. Hij verwijt Baudet zelf niets. ""We zijn ons boegbeeld kwijt, de man die onze partij groot heeft gemaakt. Ik vond hem een fantastische lijsttrekker, die onze programma's inhoudelijk vormgegeven heeft. Hij heeft onder meer het klimaatdebat en EU-kritiek verder gebracht.""","1"
"631","https://nos.nl/artikel/2350647-segers-kabinet-politiek-onbehoorlijk-met-prostitutiewet.html","De ChristenUnie wil dat het kabinet haast maakt met de Prostitutiewet. Partijleider Segers noemt het in een gesprek met het AD ""politiek onbehoorlijk, politiek falen zelfs"" dat er nog geen zicht op de wet is. Hij vindt dat hij aan het lijntje wordt gehouden. Over de wet zijn afspraken gemaakt in het regeerakkoord en volgens Segers is dat een van de redenen dat zijn partij meedoet aan het kabinet. In de wet moet komen dat zowel alle seksbedrijven als prostituees een vergunning moeten hebben. Klanten die gebruikmaken van een prostituee zonder vergunning zijn strafbaar. Op die manier moet onder meer mensenhandel worden tegengegaan. Segers zegt in het AD dat de VVD van staatssecretaris Broekers-Knol ""van law and order is, behalve als het om mensenhandel gaat"". Begin vorige maand zei Broekers in een Kamerdebat dat ze het wetsvoorstel ""binnenkort'' hoopt in te dienen bij de Tweede Kamer. Het lag toen nog voor advies bij de Raad van State. De staatssecretaris kondigde in dat debat ook een vergelijkend onderzoek aan naar de manier waarop andere landen met prostitutie omgaan. De regels lopen per land uiteen en variëren van verboden tot totale legalisering.","1"
"632","https://nos.nl/artikel/2358883-cliteurs-leidse-afdeling-conservatieve-kraamkamer-en-vrijplaats-voor-debat.html","Na berichten over antisemitische en racistische uitlatingen die Thierry Baudet zou hebben gedaan, ligt ook Paul Cliteur onder vuur. De Leidse hoogleraar, bij wie de voormalige Forum voor Democratie-leider promoveerde, zou door de jaren heen meerdere malen zijn gewezen op de bedenkelijke uitspraken van Baudet. Maar Cliteur negeerde die signalen, schreef Geenstijl. Nu komt er een onderzoek naar ""de gegrondheid van beschuldigingen van antisemitisme binnen een afdeling van de Faculteit der Rechtsgeleerdheid"", zo maakte de Universiteit Leiden gisteren bekend. Meer informatie deelt de universiteit niet, ook niet om welke afdeling het officieel gaat. Maar duidelijk is dat het de afdeling van Cliteur betreft. In afwachting van dat onderzoek mogen de betrokkenen niet reageren. Paul Cliteur wil daarom niet op de verwijten in gaan. Decaan Joanne van der Leun van de faculteit Rechtsgeleerdheid verwijst naar de woordvoering van het college van bestuur. Geerten Waling, historicus en verbonden aan de Universiteit Leiden, kent de afdeling goed. Hij heeft samengewerkt met een aantal medewerkers van de afdeling. Waling noemt het onderzoek ""zeer kwalijk"". Volgens hem wordt nu ""een hele afdeling verdacht gemaakt"". ""Een vermoeden van antisemitisme is voldoende om jarenlang gestigmatiseerd te worden"", zegt Waling. ""Ik heb daar genoeg rondgelopen om te weten dat Cliteur of anderen van de afdeling zich nooit schuldig hebben gemaakt aan antisemitisme."" Amerikaanse leest Volgens politicoloog Merijn Oudenampsen van de Universiteit van Amsterdam, die promoveerde met onderzoek naar conservatisme in Nederland, is de afdeling een soort kraamkamer van het Nederlandse conservatieve gedachtengoed: ""Zonder hen zou er nu weinig van het conservatisme over zijn in Nederland.""","1"
"633","https://nos.nl/artikel/2355834-wilders-over-bedreiging-het-komt-hard-aan-om-wil-vervolging.html","""Walgelijk"", ""pure intimidatie"" en ""een nieuw dieptepunt"". In politiek Den Haag is met afschuw gereageerd op de bedreiging van Geert Wilders. Gisteren kwam een video naar buiten waarin te zien is dat iemand schiet op een afbeelding van de PVV-leider. Het Openbaar Ministerie spreekt van een ""strafbare bedreiging"" en zegt alles in het werk te stellen om de man op te sporen en hem te vervolgen. ""Mocht hij in het buitenland zitten, dan wordt gekeken naar de mogelijkheden tot internationale rechtshulp"", laat het OM weten. Het gaat om de Turkse Nederlander Sait Cinar, die naar eigen zeggen in Turkije verblijft. In een telefoongesprek met de NOS zegt hij dat hij de video heeft gemaakt ""om te laten zien dat de overheid de moslimgemeenschap niet eerlijk behandelt"". ""Geert Wilders beledigt de hele moslimgemeenschap en dat is dan vrijheid van meningsuiting. Als ik iets doe met een profiel van hem, dan is het meteen doodsbedreiging. Het is niet rechtvaardig."" Wilders zegt dat de bedreiging hard aankomt. ""Je ziet een poster van jezelf, je ziet iemand die een echt pistool leegschiet op je hoofd"", reageert hij. Wilders noemt het inhoudelijk niet anders dan de tientallen bedreigingen die hij maandelijks krijgt. ""Dat zijn woorden, net zo erg, maar nu zie je het in beeld."" Tweede Kamervoorzitter Arib noemt het heftig. ""Het is afschuwelijk dat Geert Wilders, een gekozen volksvertegenwoordiger, al jaren een onvrij leven leeft door alle doodsbedreigingen"", zegt Arib. ""Gisteren zagen we hoe heftig zulke bedreigingen zijn."" Minister-president Rutte sluit zich daarbij en spreekt van een nieuwe dieptepunt. ""Dit gaat alle, maar dan ook echt alle perken te buiten. Ik vind dit zo walgelijk."" Minister en D66-lijsttrekker Kaag noemt de bedreiging onaanvaardbaar. ""Als je het oneens bent met politici, strijd je met woorden, niet met intimidatie. En altijd: met fatsoen.""","1"
"634","https://nos.nl/nieuwsuur/artikel/2358392-scherpe-kritiek-vanuit-cda-en-d66-op-gebrek-aan-diversiteit-op-kandidatenlijsten.html","Politieke partijen CDA en D66 kampen met scherpe kritiek uit hun eigen achterban op de samenstelling van hun kandidatenlijsten. Bij het CDA is geen enkele kandidaat van Surinaamse of Antilliaanse afkomst op de lijst gekomen. Bij D66 kiest lijsttrekker Sigrid Kaag voor de ervaring van de vertrouwde gezichten uit Den Haag. Volgens de voorzitter van de diversiteitscommissie van D66 hebben meerdere geschikte kandidaten van kleur zich teleurgesteld teruggetrokken, omdat ze te laag op de kandidatenlijst kwamen. ""Als wij niet kunnen bedenken dat in de top-5 iemand met een andere achtergrond aanwezig moet zijn, dan hebben we een boot gemist."" 'We laten kansen liggen' Deze week nog kwam de PvdA met een lijst waarop ook zwarte kandidaten hoog op de lijst staan. Ook GroenLinks kwam eerder al met een kandidatenlijst waarop duidelijk te zien is dat de partij, na de Black Lives Matter-demonstraties, wil laten zien dat de diversiteit in de samenleving ook op verkiesbare plekken terug te vinden moet zijn. Heel anders gaat het in het CDA. Onder aanvoering van Hugo de Jonge kiest de partij voor een lijst waarbij wel is gezorgd dat alle regio's in Nederland goed vertegenwoordigd zijn. Maar blijkbaar vindt de partij het niet belangrijk dat ook mensen met een Surinaamse of Antilliaanse afkomst een plek krijgen. Er staat geen enkele kandidaat van kleur op de lijst, constateert CDA-lid Alex Krijger. Hij deed in opdracht van zijn partij onderzoek naar de vorige verkiezingen, en concludeerde toen dat het CDA kansen laat liggen in de grote steden. Als de partij weer groot wil worden, zal het echt ook de diversiteit van die grote steden moeten laten terugkomen op de kandidatenlijst. Ook bij D66 is er kritiek. De partij zegt diversiteit hoog in het vaandel te dragen. Maar in de praktijk valt dat tegen, zegt Janarthanan Sundaram, de voorzitter van de diversiteitscommissie.","1"
"635","https://nos.nl/artikel/2358034-chaos-bij-forum-baudet-zet-leiderschapsverkiezing-door-meerderheid-bestuur-wil-hem-royeren.html","Thierry Baudet wil leiderschapsverkiezingen bij Forum voor Democratie en stelt zichzelf daarbij kandidaat. Een meerderheid van het partijbestuur vindt dat volstrekt onacceptabel en overweegt hem nu te royeren als lid. Baudet is niet van plan op te stappen en zet zijn plannen door. In een vraaggesprek met de NOS zegt hij dat zijn critici in de partij proberen ""een ordinaire coup"" te plegen. ""Ik heb de partij opgebouwd. Als zij iets anders willen, waarom splitsen zij zich dan niet af?"" Baudet kondigde eerder vandaag op het Twitter-account van Forum aan dat er volgende week een digitale leiderschapsverkiezing wordt gehouden en dat hij zelf daarbij kandidaat is. Maar andere bestuursleden wisten daar niets van en spreken van een eenmansactie. Fungerend voorzitter Lennart van de Linden en de bestuursleden Astrid de Groot en Rob Rooken wilden Baudet daarop uit het bestuur zetten, maar dat kan statutair alleen door een Algemene Ledenvergadering. Daarom overwegen ze hem nu helemaal uit de partij te zetten, een zogeheten royement. Alleen penningmeester Olaf Ephraïm staat aan de kant van Baudet. In hun verklaring schrijven de drie bestuursleden dat de partij nu niet kan functioneren zoals het hoort, en dat Baudet de partij ernstig in diskrediet brengt. Zo heeft hij de beschikking over de sociale mediakanalen en computersystemen van Forum, anderen kunnen daar niet meer bij. Volgens Baudet hebben de andere bestuursleden de sloten van het partijkantoor in Amsterdam laten vervangen, zodat hij niet meer naar binnen kan. Vanochtend was er nog een telefonische vergadering tussen de bestuursleden. Baudet: ""Toen merkte ik dat de liefde weg was en dacht ik: de ziel van de partij is weg."" Het was voor hem de aanleiding om de leiderschapsverkiezingen uit te schrijven. ""Het zou absurd zijn als het bestuur zou zeggen dat het niet mag.""","1"
"636","https://nos.nl/artikel/2350949-onbegrip-in-landelijke-politiek-over-600-gelovigen-in-kerk-staphorst.html","Tweede Kamerleden zijn niet te spreken over de drie kerkdiensten van vandaag in de Hersteld Hervormde Gemeente in Staphorst. In de Dorpskerk waren per dienst maximaal 600 mensen welkom. Ze hoefden geen mondkapje te dragen en er werd gezongen. Bij religieuze bijeenkomsten geldt geen maximumaantal bezoekers, op voorwaarde dat bezoekers vooraf reserveren en er bij binnenkomst een gezondheidscheck is. De kerk in Staphorst zegt dat aan die voorwaarden wordt voldaan, maar de landelijke politiek is kritisch. Niet het goede voorbeeld""Kerken hebben in ons land een vrijheid waar ze in deze crisis heel verantwoordelijk mee omgaan"", twittert ChristenUnie-leider Segers. ""Ze zijn gelukkig ook geen haarden van besmetting. Maar als je een kerkdienst met 600 mensen houdt geef je wat mij betreft niet het goede voorbeeld, zoals andere kerken wel doen."" ""Ook met de nodige beperkingen kan in deze moeilijke tijden recht gedaan worden aan het grondrecht van godsdienstvrijheid,"" zegt Kamerlid Chris van Dam van het CDA. Hij wijst erop dat bijna alle kerken, moskeeën en synagogen terughoudend omgaan met vieringen en diensten. Om 09.30 uur was de eerste samenkomst in Staphorst. Kerkgangers werd voorafgaand aan de dienst verzocht om niet met de pers in discussie te gaan en zich aan de regels te houden. ""Het bezoekersaantal lijkt hoog, maar we hebben een grote kerk"", zei de secretaris van de kerkenraad Albert Bouwman gisteren tegen de NOS. Volgens hem heeft de kerk plaats voor 2300 mensen, maar vanwege de afstandsregels zijn er al maanden per dienst niet meer dan 600 mensen aanwezig. Ook voldoet de ventilatie aan de RIVM-eisen, zei Bouwman. SP-fractievoorzitter Marijnissen vindt het ""totaal niet uit te leggen"". ""Theaters en horeca moeten zich houden aan de regel van maximaal 30 personen per ruimte. Dit is onverantwoordelijk, zeker ook naar de medewerkers in de zorg."" PVV-leider Wilders maakt ook de vergelijking met de horeca. ""Gelijke monniken, gelijke kappen"", twittert hij.","1"
"637","https://nos.nl/artikel/2356000-slob-krabbelt-terug-verklaringen-die-homoseksuele-identiteit-afwijzen-gaan-te-ver.html","Verklaringen die van ouders van leerlingen vragen om homoseksuele identiteit af te wijzen, gaan te ver. Dat zegt minister Slob van Onderwijs na de ophef over uitspraken die hij gisteren deed in een debat. De minister zegt vandaag dat goed nagegaan moet worden wat er precies staat in de verklaringen van reformatorische scholen. ""En als ze in strijd zijn met een veilig klimaat op school, dan moeten ze op een goede manier worden aangepast."" Slob kreeg veel kritiek na een Kamerdebat gisteren. Daarin ging het onder meer over reformatorische scholen die ouders van leerlingen vragen om een verklaring te tekenen waarin een homoseksuele leefwijze wordt afgewezen. Scholen hebben het recht om zo'n verklaring te vragen, zei de ChristenUnie-minister in het debat. Dat komt volgens hem voort uit de vrijheid van onderwijs en de vrijheid van godsdienst. Tegelijkertijd zijn scholen verplicht om voor alle leerlingen te zorgen voor een veilig klimaat, zei hij ook. Aan het eind van het debat kwam een Kamermeerderheid met een motie om korte metten te maken met dit soort verklaringen. De minister zei toen dat dat niet kon, omdat het strijdig is met de grondwet. Vandaag sprak Slob over ""indien nodig de wetgeving aanpassen"". Coalitie not amused ""Minister Slob is door de pomp"", zegt politiek verslaggever Ron Fresen. ""Hij noemt dit zelf een verduidelijking van zijn standpunt, maar de minister is gewoon teruggefloten door de rest van het kabinet.""De coronaministerraad vanochtend is vooral over deze kwestie gegaan, zegt Fresen. ""Dit is een groter punt geweest dan het coronabeleid. De drie andere regeringspartijen VVD, CDA en D66 hebben dit geagendeerd omdat ze op zijn zachtst gezegd not amused waren.""","1"
"638","https://nos.nl/artikel/2355324-amsterdamse-imam-stopt-met-vrijdagmiddagpreken-om-bedreigingen.html","De hoofdimam van de Blauwe Moskee in Amsterdam houdt geen vrijdagmiddagpreken meer. Yassin Elforkani wordt van verschillende kanten bedreigd nadat hij had gezegd dat er wetgeving tegen het beledigen van de profeet Mohammed moet komen. De hoofdimam zegt gewend te zijn aan doodsbedreigingen. ""Dat is niet voor het eerst,"" zegt Elforkani in Het Parool. ""De politie heeft een heel dossier. Maar de laatste paar dagen word ik echt overstelpt met bedreigingen via sociale media en andere kanalen."" Hij heeft een collega gevraagd om de belangrijkste preken van de week voorlopig over te nemen. Elforkani besteedde vorige week vrijdag in zijn preek aandacht aan de gespannen situatie in Frankrijk, waar een jonge moslim een leraar vermoordde die sprotprenten van de profeet Mohammed had getoond. Volgens AT5 zei Elforkani de aanslagen te verwerpen ""met alles wat ik in me heb"". Maar hij vroeg zich ook af waarom het beledigen van Joden ""al snel antisemitisme is, terwijl het beledigen van de profeet onder de vrijheid van meningsuiting valt"". In dezelfde preek zei de imam dat politiek debat en wetgeving het goede antwoord kunnen zijn op terreur. ""Je geeft er een signaal mee af: zo doen we dat in een democratie."" Grondrechten De Amsterdamse burgemeester Halsema noemde de uitspraak van Elforkani gisteren ""onacceptabel"". ""Onze vrijheid zit verankerd in onze grondrechten en daarop zijn geen compromissen mogelijk"", zei ze in de gemeenteraadsvergadering. Volgens Halsema is kan de vrijheid van meningsuiting niet ""een beetje"" worden beperkt zodat niemand gekrenkt raakt. ""Onze grondrechten en onze vrijheid zijn er voor iedereen en zijn ondeelbaar"", benadrukte ze. Op vragen uit de raad zei ze haar mening binnenkort met Elforkani te delen. ""Ik ben het zeer met hem oneens.""","1"
"639","https://nos.nl/artikel/2356840-opluchting-in-kamer-over-passender-onderwijs-maar-we-zijn-er-nog-niet.html","Een groot deel van de Tweede Kamer is te spreken over de voorgestelde maatregelen om het passend onderwijs te verbeteren. CDA-Kamerlid Rog is opgelucht dat de ""harde noten zijn gekraakt"", D66'er Van Meenen ziet een ""weg vooruit"", Kamerlid Bruins van de ChristenUnie rept over ""betekenisvolle stappen"" en de VVD spreekt van hoop. ""Ik heb jaren tandenknarsend gezien hoe leerlingen vastliepen in het systeem"", zei VVD-Kamerlid Heerema in het Kamerdebat over de eindevaluatie van het passend onderwijs. De coalitie is zichtbaar opgelucht dat minister Slob van Onderwijs dit systeem van hulp in het reguliere onderwijs aan scholieren met psychische of lichamelijke problemen met 25 maatregelen wil verbeteren. Slob belooft minder bureaucratie, betere ondersteuning en minder papierwerk voor leraren, meer inspraak voor leerlingen en ondersteuning voor vertwijfelde ouders. Het systeem van passend onderwijs blijft wel bestaan.Jarenlang is er al kritiek op het passend onderwijs. Ouders en leraren uitten hun frustratie over het doolhof van bureaucratische regels en de bijkomende werkdruk. Leerlingen konden soms geen passende plek krijgen en het aantal thuiszitters steeg de afgelopen jaren naar bijna 5000. 'Pijn en frustratie' In de Tweede Kamer vroegen niet alleen de oppositiepartijen SP, GroenLinks, PvdA en PVV, maar ook de regeringspartijen D66, VVD en CDA in het voorjaar van 2018 om actie. De Kamer vond het onacceptabel dat kinderen in de knel raakten en er geld bleef liggen bij de zogenoemde samenwerkingsverbanden. Dat zijn organisaties - in totaal zo'n 150 verdeeld over Nederland - die allemaal met een eigen aanpak overheidsgeld voor zorgleerlingen in hun regio moeten verdelen. Minister Slob kwam al die tijd niet met grote aanpassingen, omdat hij een evaluatie wilde afwachten. Die is er nu en minister Slob erkent nadrukkelijk de ""pijn en frustratie"" van ouders en het feit dat leraren het ""erg zwaar"" hebben gehad. ""Ik wilde niet de spelregels tijdens de wedstrijd veranderen.""","1"
"640","https://nos.nl/artikel/2358050-ongeloof-bij-fvd-stemmers-baudet-is-nu-zo-ongeloofwaardig.html","Thierry Baudet weg als lijsttrekker, partijvoorzitter en -leider, Theo Hiddema gestopt als Kamerlid en ook senator Paul Cliteur opgestapt. En nu zegt Baudet in een video dat hij zichzelf tóch weer beschikbaar stelt als lijsttrekker van Forum voor Democratie, wat het partijbestuur afdoet als een 'eenmansactie'. Een meerderheid heeft hem inmiddels uit het bestuur gezet. Hoe kijken Forum-stemmers naar deze uitzonderlijk turbulente periode? Bloemenhandelaar Dave van der Meer (51) vindt de chaos teleurstellend. Hij ziet FvD als de ideale partij die het gat tussen de VVD en de PVV van Geert Wilders kan vullen. ""Maar het heeft geen zin om te stemmen op een club mensen die vechtend met elkaar door de gang rollen. Dat hebben we landelijk ook bij de LPF gezien en dat schiet niet op."" De jongerenafdeling van Forum, JFVD, kwam in opspraak toen Het Paroolafgelopen weekend publiceerde dat er antisemitische, homofobe en nazistische uitingen rondgingen in appgroepen. Baudet stapte na discussie over de omgang met de JFVD op als lijsttrekker, maar wilde wel door als lijstduwer. Eerste Kamerlid Annabel Nanninga eiste daarna dat Baudet uit de partij moest stappen omdat hij die volgens haar kapotmaakt. Dat Baudet nu oproept tot een leiderschapsverkiezing noemt Van der Meer een aparte wending. ""Ik weet niet goed wat ik ervan moet vinden. Het enige medicijn dat nu werkt is rust. En wie of wat dat bereikt, maakt niet uit.""De partijtop had volgens Van der Meer al sneller en explicieter afstand moeten nemen van het omstreden app-verkeer bij de jongerentak. Als voormalig LPF-raadslid weet Van der Meer hoe gefocust media kunnen zijn op het onderwerp extremistisch gedachtegoed. ""Ik heb helemaal niets met extreemrechtse figuren, maar dat gedachtegoed wordt snel aan je gesmeerd. Die zweem die nu om de jongerenafdeling hangt, moet je heel duidelijk tackelen. Want ik denk dat 99 procent van de mensen die op Forum stemmen gewoon een normale rechtse partij zoeken.""","1"
"641","https://nos.nl/artikel/2355973-kritiek-op-minister-slob-je-kunt-lhbti-jongeren-niet-laten-afwijzen.html","De uitspraken van minister Slob gisteren over religieuze scholen en homoseksualiteit zijn slecht gevallen bij onder meer belangenorganisatie COC. ""Je kunt lhbti-jongeren niet afwijzen of hun ouders een verklaring daartoe laten tekenen"", zegt voorzitter Astrid Oosenbrug. ""Als je jongeren ermee schaadt, heeft het niet zoveel meer met de vrijheid van meningsuiting te maken."" Onderwijsminister Slob krijgt veel kritiek op sociale media en in de Tweede Kamer na een debat gisteren over lessen burgerschap. Daarin zei hij dat religieuze scholen het recht hebben om ouders in een verklaring afstand te laten nemen van homoseksualiteit, zolang er maar sprake blijft van een gelijke behandeling van alle leerlingen. ""Wanneer je wordt afgekeurd om wie je bent, voel je je per definitie niet meer veilig"", twittert cabaretier Claudia de Breij. Ze schrijft dat haar middelbare school haar destijds juist steunde toen ze uit de kast kwam. Op Twitter is #Slob in Nederland momenteel een van de meest besproken onderwerpen. Programmamaker Tim Hofman heeft opgeroepen de minister te mailen een SP-motie aan te nemen, waarmee de partij een einde wil maken aan dit soort verklaringen. Een meerderheid van VVD, SP, D66, PvdA en GroenLinks is voor de motie. Pieter Moens, bestuurder van de Vereniging voor Gereformeerd Schoolonderwijs, neemt het op voor Slob. ""Eigenlijk zeggen deze Kamerleden: er mogen geen andere opvattingen zijn over homoseksualiteit."" Moens stelt dat het ondertekenen van de verklaring geen verplichting is. ""De scholen werken met een identiteitsprofiel en aan de ouders wordt gevraagd: deelt u deze opvatting? En de ouders delen deze opvatting, anders kozen ze niet voor onze scholen."" Bij de Vereniging voor Gereformeerd Schoolonderwijs zijn 180 basisscholen en zeven middelbare scholen aangesloten, met in totaal 70.000 leerlingen. Hij vindt dat al deze scholen veilig zijn voor iedereen, ongeacht geaardheid.","1"
"642","https://nos.nl/artikel/2358095-crisisdagen-bij-forum-voor-democratie-wat-er-tot-nu-toe-gebeurde.html","Thierry Baudet kondigde maandag zijn vertrek aan als lijsttrekker en partijleider van Forum voor Democratie, gevolgd door enkele partijprominenten. Woensdag stelde hij zich kandidaat voor een door hem aangekondigde lijsttrekkersverkiezing. Het leidde tot woede bij het bestuur en verwarring bij Forum-stemmers. Hoe kon er in zo'n korte periode zoveel consternatie binnen de partij ontstaan? Een tijdlijn: Zaterdag 21 november: een artikel in Het Parool beschrijft extremistische uitlatingen in appgroepen van de jongerenorganisatie van Forum voor Democratie. Verschillende JFvD'ers doen in die groepen antisemitische en homofobe uitspraken. Ook worden nazisympathieën gedeeld. Naar aanleiding van het artikel zet de JFvD een aantal coördinatoren uit hun functie. Het is niet de eerste keer dat de jongerentak van de partij in opspraak komt. In het voorjaar lekten appberichten met dezelfde strekking uit. Een aantal leden dat zich zorgen maakte over de berichten en bij het bestuur van Forum aanklopte, werd geroyeerd. Zij zouden 'smadelijk materiaal' naar de media hebben gestuurd. Zondag 22 november: topkandidaten op de lijst van Forum willen dat het partijbestuur in actie komt. Eerste Kamerlid en fractievoorzitter in Amsterdam Annabel Nanninga noemt het ""onacceptabel dat mensen met dit soort denkbeelden in onze partij zitten en dat daar niet meteen keihard tegen wordt opgetreden"". Kamerlid Theo Hiddema wil dat de leden die de foute berichten stuurden uit de partij worden gezet. 's Middags treedt het bestuur van de JFvD tijdelijk terug. Voorzitter Freek Jansen benadrukt in een schriftelijke verklaring ""dat racisme en antisemitisch gedachtengoed geen plaats heeft in onze vereniging"". Er wordt een onderzoekscommissie ingesteld bestaande uit Eerste Kamerlid Paul Cliteur, Tweede Kamerlid Wybren van Haga en Forum-penningmeester Olaf Ephraim. Maandag 23 november: NRC schrijft dat onder meer Hiddema een brief aan het partijbestuur heeft ondertekend met daarin de eis om de jongerenafdeling op te heffen. '","1"
"643","https://nos.nl/artikel/2352946-henk-otten-heeft-zin-in-frisse-start-na-vertrek-henk-krol.html","""We hadden er beter niet aan kunnen beginnen."" Dat zegt Henk Otten van de Partij voor de Toekomst in reactie op het vertrek van Henk Krol bij de partij. Volgens Otten is het ""jammer"", maar heeft hij onderschat ""hoe erg de mensen van 50Plus gefixeerd zijn op persoonlijke conflicten."" Ook heeft hij het idee dat Krol ""steeds meer de kluts kwijtraakte."" Krol zegde gisteren de samenwerking op. Het liep volgens hem ""niet soepel"", maar de maat voor Krol was vol nadat volgens hem een van de medewerkerswas bedreigd. Krol, voormalig fractievoorzitter van 50Plus, en Otten, die na zijn vertrek uit Forum voor Democratie verderging als de Groep Otten, besloten in juni te gaan samenwerken. Hun nieuwe partij ging Partij voor de Toekomst heten. Het voormalige Partij voor de Dieren-Kamerlid Femke Merel van Kooten-Arissen kwam met Krol mee. Zij stapte in augustus al uit het samenwerkingsverband, omdat zij zich door Krol buitengesloten voelde. Gisteren zette Krol er dus een punt achter. Henk Otten zegt in een reactie het ""jammer"" te vinden dat het zo gelopen is. ""De samenwerking met Henk en zijn medewerkers bleek in de praktijk moeizamer dan gedacht. De cultuur van roddel en achterklap en gelek en gekonkel die Krol en zijn mensen bij 50Plus gewend waren, bleek helaas onuitroeibaar. Je kunt de man uit 50Plus halen, maar je haalt het 50Plus-geruzie niet uit de man."" Wij zitten in de politiek om dingen te bereiken en voor de inhoud"", zegt Otten, ""en niet voor geruzie en gezeur over posities."" Verder noemt Otten de kwaliteit van de mensen die Krol aanleverde voor de lijst ""veelal ondermaats"" en dat leidde volgens hem tot spanningen.","1"
"644","https://nos.nl/artikel/2352253-oppositie-zeer-kritisch-over-corona-aanpak-kabinet-heeft-gefaald.html","De Tweede Kamer debatteert vandaag met premier Rutte en minister De Jonge over de gedeeltelijke lockdown die zij gisteren afkondigden. Het zal ook gaan over de voorgenomen mondkapjesplicht. Oppositiepartijen hebben begrip voor de maatregelen, maar hebben ook harde kritiek op het kabinet. Volgens PVV-leider Wilders heeft het kabinet er ""een ongelooflijke bende van gemaakt"". Hij vindt dat er te weinig aandacht is voor aerogene besmettingen (via de lucht), zegt dat er te veel is bezuinigd op de ziekenhuizen en vreest dat de horeca omvalt, nu er een wekenlange sluiting is aangekondigd. ""De maatregelen van vandaag zijn nodig"", zegt GroenLinks-voorman Klaver. ""Maar wat voelt het zuur dat we hier zijn aanbeland. Dat heeft alles te maken met de laissez-faire houding van het kabinet, falend testbeleid en gebrek aan centrale regie.""SP-leider Marijnissen vindt dat het kabinet ""op volle snelheid tegen de eigen besluiteloosheid is gebotst"". De aanpak tot nu toe heeft wat haar betreft gefaald. ""Nu zijn stevige maatregelen onontkoombaar. Het aantal besmettingen moet echt snel omlaag. 'Kostbare tijd verspild' Asscher van de PvdA stelt dat er kostbare tijd is verspild. ""Ik verwacht van het kabinet eindelijk een overtuigende aanpak, in belang van onze gezondheid en economie."" Hij wil in het debat een voorstel doen voor een nieuw economisch pakket om sectoren als de horeca, sport en cultuur te helpen in deze zware periode. Fractieleider Jetten van coalitiepartij D66 is ook kritisch over het kabinet. ""Ik had het sterk gevonden als de premier en minister De Jonge wat meer reflectie hadden getoond en hadden aangegeven: we hadden als overheid de afgelopen maanden dat testen niet goed genoeg op orde, en dat is een van de redenen waarom we nu in deze situatie zijn beland.""","1"
"645","https://nos.nl/artikel/2356601-waarom-het-nu-wel-knettert-in-ruttes-coronacrisismachine.html","De meest betrokken ministers en adviseurs komen vanmiddag weer samen in het Catshuis, de Haagse ambtswoning van premier Rutte. Die gesprekken over de coronacrisis gaan er een stuk steviger aan toe dan in het voorjaar. Hoe komt het dat het nu zo knettert? En wat zijn daarvan de gevolgen? ""Je moet nooit over elkaar praten, maar met elkaar."" Deze boodschap gaf Mark Rutte vrijdagavond af in het NOS-programma Gesprek met de minister-president. Het kan gezien worden als een hint naar zijn collega's die afgelopen week anoniem in een aantal media werden opgevoerd. Er werd geschreven over ""slaande ruzie"" in het Catshuis (RTL), boze aantijgingen van Rutte (AD) en - nog persoonlijker - de ""debiele"" en ""feitenvrije waanideeën"" van Hugo de Jonge die van het testbeleid ""een rotzooi"" maakt (De Telegraaf). Ruzie Natuurlijk ""knettert"" het binnen het kabinet over de beste corona-aanpak, erkent Rutte al enige tijd ruiterlijk. ""Al 3,5 jaar wordt er in deze coalitie verschillend gedacht over alles"", zei hij op vragen over die ""slaande ruzie"". Er zijn allemaal verschillende partijen, met verschillende ideeën en ""uiteindelijk kom je tot gezamenlijke conclusies"". Toch is er nu meer aan de hand dan het voeren van heftige discussies om tot een beter coronabeleid te komen, benadrukt NOS-verslaggever Ron Fresen. Het kabinet kampt nu, anders dan in de eerste coronagolf in maart, met meerdere complicaties.  Er is groeiend verzet tegen de drie 'witte jassen' in het kabinet; Mark Rutte en de twee zorgministers Hugo de Jonge en Tamara van Ark. In de virusgolf van het voorjaar kregen zij, met respectievelijk Van Arks voorganger Martin van Rijn, veel ruimte om het ontlasten van de zorg en het terugbrengen van het aantal coronapatiënten topprioriteit te geven.","1"
"646","https://nos.nl/artikel/2352788-henk-krol-na-ruzie-met-henk-otten-weg-bij-partij-voor-de-toekomst.html","Tweede Kamerlid Henk Krol heeft de samenwerking met Eerste Kamerlid Henk Otten verbroken en is uit zijn eigen Partij voor de Toekomst gestapt. ""Er komt een eind aan mijn samenwerking met de Groep Otten"", schrijft Krol op Twitter. ""Het liep niet soepel, maar na een bedreiging van een van mijn medewerkers door een van de senatoren, was de maat helemaal vol."" Het gaat om de persoonlijk voorlichter van Krol. Hij zou een appje gekregen hebben van senator De Vries met onder meer de tekst: ""ik weet je te vinden"". Dat was voor Krol de druppel. Otten heeft nog niet op het opstappen van Krol gereageerd en ook De Vries was niet bereikbaar voor commentaar. Krol heeft bij de Eerste Kamer melding gemaakt van het appbericht. Ruzie Krol en Otten hadden al ruzie over de voormalige penningmeester Pieter Boogaardt. Otten zette hem uit het bestuur, omdat Boogaardt bezwaar maakte tegen een plek voor Otten op de kieslijst voor de Tweede Kamer. Krol eiste dat Otten het ontslag zou intrekken. Ondanks zijn vertrek bij de Partij voor de Toekomst wil Krol meedoen aan de verkiezingen. Tegen RTL Nieuws zegt hij dat hij een nieuwe partij opricht met de werktitel Lijst Henk Krol. Krol, voormalig fractievoorzitter van 50Plus, en Otten, die na zijn vertrek uit Forum voor Democratie verderging als de Groep Otten, besloten in juni te gaan samenwerken. Hun nieuwe partij ging Partij voor de Toekomst heten. Het voormalige Partij voor de Dieren-Kamerlid Femke Merel van Kooten-Arissen kwam met Krol mee. Zij stapte in augustus al uit het samenwerkingsverband, omdat zij zich door Krol buitengesloten voelde.","1"
"647","https://nos.nl/artikel/2354539-een-half-jaar-besturen-met-forum-we-focussen-op-brabant-dat-brengt-rust.html","Het bracht een halve volksopstand binnen het CDA teweeg: leden waren boos, prominenten zeiden 'doe het niet.' Maar het eerste provinciebestuur in het land met Forum voor Democratie werd dit voorjaar een feit. Een half jaar na de presentatie van het akkoord in Noord-Brabant ervaren betrokken bestuurders vooral rust. VVD-gedeputeerde Van der Maat: ""We zijn een tikje naar rechts gegaan, maar er is voor iedereen wat te halen"". Forum-bestuurder De Bie: ""Het college is van kleur veranderd, maar niet radicaal."" Van Pinxteren van Lokaal Brabant: ""Er is weer zuurstof."" CDA-bestuurder Ronnes: ""Niet alle pijn is weg, maar de samenwerking loopt goed."" 'Rust' Even een bakkie koffie doen of na een vergadering de kroeg in: ze hadden het graag gedaan en liever meer bij elkaar gezeten. Door corona liep het anders en gaat bijna alles via schermen. ""Soms negen uur op een dag"", verzucht Van Pinxteren. Maar toch voelen de partijen zich al ""echt een team"". Vraag hoe dat komt en het woord ""rust"" valt bij allemaal. ""Ja, die is terug"", zegt VVD'er Van der Maat. Hij zat ook in het vorige college en kon toen goed uit de voeten, maar het bevalt hem nu ook. ""We hebben echt wel meningsverschillen. Daar is ruimte voor. Sterker, dat hebben we ook afgesproken. Door dingen open te laten ook, voor de Statenleden is er meer ruimte en rust."" CDA-bestuurder Erik Ronnes verliet de landelijke politiek om in Noord-Brabant te gaan besturen. ""Een enorme overgang en flinke uitdaging"", zegt de geboren Brabander. Hij is verantwoordelijk voor het stikstofbeleid, waar het vorige college op klapte, omdat het CDA de boeren meer wilde ontzien. Tegen het zere been van sommige oppositiepartijen was zijn besluit om boeren meer tijd te geven hun stallen te verduurzamen. In plaats van 2021 krijgen ze tot 2024 de tijd. ""Nog altijd strenger dan de landelijke lijn van 2025"", haast Ronnes te zeggen.","1"
"648","https://nos.nl/artikel/2351928-tweet-wilders-over-coronapatienten-met-niet-westerse-achtergrond-wekt-woede.html","PVV-leider Wilders heeft woede gewekt met een tweet over coronapatiënten met een niet-westerse achtergrond. Politici van regeringspartijen D66 en CDA en oppositiepartijen SP, PvdA, GroenLinks en Denk reageren boos op de tweet. De politici uiten op Twitter hun ongenoegen over Wilders' opmerking dat de behandelingen en operaties van ""Henk en Ingrid"" worden uitgesteld, omdat de IC-bedden worden bezet door ""Mohammed en Fatima"", ""die onze taal niet spreken en lak hebben aan de regels"". Wilders reageerde met zijn tweet op uitspraken van het hoofd van de IC-afdeling het Amsterdamse VUmc, Armand Girbes, in het radioprogramma Argos van de VPRO. Girbes heeft de indruk dat het merendeel van de coronapatiënten in de vier grote steden van niet-westerse afkomst is. Taal ""Als je kijkt naar de verschillen en overeenkomsten met de eerste golf, dan valt op dat wij nu voornamelijk patiënten hebben met een niet-westerse achtergrond, waarbij het ook zo is dat zij de Nederlandse taal niet helemaal machtig zijn"", zegt Girbes. Naar aanleiding daarvan informeerde hij bij ziekenhuizen in Rotterdam, Den Haag en Utrecht hoe het daar was en die hadden soortgelijke ervaringen. ""Racistische drek"" PvdA-leider Asscher verwijt Wilders dat hij over de rug van mensen die op de IC liggen verdeeldheid probeert te zaaien. ""Racistische drek"", stelt Asscher. Het CDA noemt de uitspraken jammer en vraagt zich af of de toekomst van jongeren hiermee geholpen wordt. D66-fractievoorzitter Jetten zegt in zijn tweet: Kap eens met die ""tegen-elkaar-opzetten-tweets"". Hij wil dat de PVV meezoekt naar oplossingen, zoals meer doelgroepencommunicatie, in vele talen, zoals het Pools en Arabisch. Wilders is dat niet van plan, laat hij in een reactie weten. ""Doelgroepencommunicatie"" in het Arabisch in moskeeën? Dit is Nederland, hier spreken we Nederlands en wie hier onze taal niet spreekt heeft hier niets te zoeken.","1"
"649","https://nos.nl/artikel/2351305-kamer-debatteert-twee-dagen-over-nieuwe-coronawet.html","Hoe leg je maatregelen om verspreiding van het coronavirus tegen te gaan vast in een nieuwe wet? Daar gaat de Tweede Kamer twee dagen over in debat: vandaag en morgen staan in het teken van de nieuwe coronawet, die de noodverordeningen vervangt.Je kunt het debat live volgen op NOS.nl en op NPO Politiek. Partijen bereikten vorige week na lang onderhandelen een akkoord over die wet. Nu worden alle coronamaatregelen om het virus tegen te gaan via noodverordeningen geregeld, maar het kabinet wil een nieuwe, tijdelijke wet om dat te doen.Kamer kan noodmaatregelen terugdraaien De voorstellen waar het kabinet mee kwam kregen veel kritiek. Van experts, van de duizenden demonstranten die straat opgingen tegen de 'spoedwet' en ook van de Tweede Kamer. Daarom werkten coalitiepartijen en oppositiepartijen samen aan alternatieve voorstellen. Een overzicht van de belangrijkste wijzigingen: De coronaboete wordt verlaagd van 390 naar 95 euro. De maximumgevangenisstraf op het overtreden van afstandsregels of een samenscholingsverbod wordt verlaagd van een maand naar twee weken. Er komt geen landelijk bezoekverbod voor verpleeghuizen in de wet. De wet blijft maximaal drie maanden van kracht, in plaats van zes maanden In noodgevallen kan het kabinet maatregelen doordrukken, maar de Kamer houdt de mogelijkheid dat binnen een week weer terug te draaien. Nadat het kabinet met de eerste voorstellen voor de wet was gekomen, werd er meerdere keren gedemonstreerd tegen de plannen en braken er soms hooglopende maatschappelijke discussies uit. Hoogleraar staatsrecht Wim Voermans, een van de luidste criticasters, stelde dat de wet ingaat tegen de grondwet. ""Vrijheidsbeperking moet met instemming van het parlement, dat kan je niet overlaten aan de minister."" Ook in de Kamer was er veel discussie, maar na lang discussiëren werden regeringspartijen VVD, CDA, D66 en ChristenUnie en oppositiepartijen PvdA, GroenLinks, SGP en 50Plus het uiteindelijk een","1"
"650","https://nos.nl/collectie/13848/artikel/2348403-oppositie-vindt-dat-kabinet-te-weinig-doet-tegen-de-crisis","De oppositie in de Tweede Kamer stelt dat het kabinet te weinig doet om de gevolgen van coronacrisis te verzachten. Toch vindt PVV-leider Wilders het steunpakket voor ondernemers, het NOW-pakket, een compliment waard. Maar wat hem betreft gaat het afbouwen daarvan veel te snel, met name voor de horeca. Verder gaat er naar Wilders' mening te veel geld naar Zuid-Europese landen, terwijl veel mensen in Nederland erop achteruit gaan. Dat vindt ook Baudet van Forum voor Democratie. Volgens hem heeft het kabinet ""precies de verkeerde prioriteiten"". ""Het grote plaatje is dat we ons land in de uitverkoop zetten"", vindt hij. En dat komt naar zijn idee omdat er te veel wordt gedaan aan het klimaat, migratie en internationale politiek. De linkse oppositie vindt het goed dat het kabinet niet kiest voor bezuinigingen, maar juist voor investeringen. Maar het pakket dat er ligt noemen de partijen onvoldoende. GroenLinks vindt bovendien dat er veel meer geld moet naar de bestrijding van klimaatverandering. ""Het gaat niet om economische groei. Dat is oude politiek"", zei partijleider Klaver. Inzetten op duurzaamheid is volgens hem ook goed voor nieuwe banen. Zorgverleners 'afgescheept' SP-leider Marijnissen vindt dat het kabinet meer moet investeren in de salarissen voor het zorgpersoneel ""in plaats van heel veel geld in een investeringsfonds te stoppen"". ""Zorgverleners worden nu afgescheept met een bonus en een applaus"", zegt ze. En dat vindt ze ongehoord. PvdA-leider Asscher vindt dat er een baangarantie moet komen voor mensen die in deze tijd hun baan dreigen kwijt te raken. Zij moeten hulp krijgen om elders weer aan de slag te komen. Dat is voor hem een belangrijke voorwaarde om het derde steunpakket van het kabinet te steunen.","1"
"651","https://nos.nl/artikel/2352779-kritiek-op-coronabeleid-wordt-steeds-vaker-huis-aan-huis-verspreid.html","Bij duizenden mensen vielen de afgelopen maanden folders en bladen op de mat waarin officiële informatie over corona wordt betwist. Kritische geluiden en complottheorieën vinden al langer hun weg naar alternatieve online-media, maar de oplage van de nieuwe papieren initiatieven lijkt groter dan ooit. Zo telde de mei-editie van De Andere Krant 500.000 exemplaren. En zegt het nieuwe magazine Gezond Verstand 1 miljoen exemplaren van de eerste editie te hebben verspreid. Afgelopen week ontstond ophef toen een Kamerlid van GroenLinks tweette dat het magazine via dagblad De Limburger werd verspreid. Dit bleek niet te kloppen, waarschijnlijk was het toevallig op hetzelfde moment bezorgd. Wat weten we over deze alternatieve media? Zes vragen en antwoorden: Wat valt er zoal door de brievenbus? De Andere Krant bestaat al sinds 2018 en berichtte onder andere over chemtrails, alternatieve geneeswijzen en de 'ware' toedracht van de aanslagen op het World Trade Center in New York in 2001. Sander Compagner van stichting KnowledgeMatters zou de initiatiefnemer zijn. Een van de sponsoren van De Andere Krant is bekend: de succesvolle bioboer Hugo Jansen uit Ossendrecht. Hij stond garant bij de oprichting in 2018 voor het geval een crowdfundingsactie te weinig op zou leveren. NRC onthulde dat de krant Russische desinformatie verspreidt. Momenteel promoot de website van de krant het nieuwe blad Gezond Verstand. Gezond Verstand, waarvan het eerste nummer eind september uitkwam, moet elke twee weken gaan verschijnen. Initiatiefnemer is oud-NRC-correspondent Karel van Wolferen. Er zouden een miljoen exemplaren zijn gedrukt en het blad werd door het hele land verspreid. Op de website van het blad staat dat het vanaf 28 oktober verkrijgbaar is bij Bruna en Ako. Flyers met kritiek op het coronabeleid: een initiatief van Bezorgde Burgers, waarin wordt gesteld dat de PCR-test niet goed werkt, dat hydroxychloroquine met zink een 'veilig en beproefd medicijn' is en dat de lockdown 'niet helpt tegen de coronacrisis'.","1"
"652","https://nos.nl/artikel/2346746-geert-wilders-in-cassatie-tegen-veroordeling-het-is-een-corrupt-land.html","PVV-leider Geert Wilders tekent beroep aan tegen zijn nieuwe veroordeling voor groepsbelediging. Hij gaat in cassatie bij de Hoge Raad in de 'minder Marokkanen'-zaak. Hij blijft erbij dat de politiek en ambtenarij hebben geholpen om hem veroordeeld te krijgen en dat er daarom sprake was van een politiek proces. ""Het hof is blind. Het had kunnen zien wat er gebeurd is"", zei Wilders na de uitspraak. Ik had gehoopt dat de rechterlijke macht zou zeggen: 'dit accepteren we niet'. Dat hebben ze wel gedaan."" Wilders noemde Nederland een ""corrupt land"", omdat ""Marokkanen die steden en wijken in de fik steken daar meestal mee wegkomen"", net als een ""minister van Justitie die zijn eigen regels overtreedt"". Hij vindt dat het hof de vrijheid van meningsuiting bij het ""grofvuil"" heeft gezet.Hij had ook een boodschap voor politieke tegenstanders: ""Juich niet te vroeg. Ik ga altijd door. Ik zal altijd, veroordelingen voor groepsbelediging of niet, de waarheid blijven spreken, wat de consequenties ook zijn. Het zal mij en de PVV alleen maar sterker maken."" Het gerechtshof in Den Haag veroordeelde hem vandaag voor groepsbelediging op de avond van de gemeenteraadsverkiezingen in 2014, maar sprak hem vrij van het aanzetten tot haat en discriminatie. Met die vrijspraak is hij blij. De PVV-leider kreeg van het hof geen straf, omdat hij volgens de rechters als democratisch gekozen politicus al jaren een hoge prijs betaalt voor zijn uitlatingen. Wilders wordt al jaren permanent bewaakt, omdat hij herhaaldelijk met de dood is bedreigd. OM heel tevreden Het Openbaar Ministerie (OM) is ""heel tevreden"" met de uitspraak. ""Omdat er een duidelijk signaal is afgegeven dat ook een politicus onder het mom van vrijheid van meningsuiting niet maar kan zeggen wat hij wil, dat hij niet zomaar groepen in de Nederlandse samenleving mag wegzetten"", zei persadvocaat-generaal Jan Hoekman op NPO Radio 1. ""Dat was voor ons de belangrijkste inzet.""","1"
"653","https://nos.nl/artikel/2347117-miljarden-voor-wopke-wiebesfonds-komen-er-toch.html","Het kabinet presenteert later vanochtend het 'Nationaal Groeifonds', waarvoor de komende vijf jaar in totaal 20 miljard euro kan worden geleend. Dat geld moet worden gebruikt voor langetermijninvesteringen, zoals projecten in de kennisontwikkeling, infrastructuur, onderzoek en innovatie. Aanvankelijk was het idee dat de overheid een veel groter bedrag zou vrijmaken voor het zogenoemde Wopke-Wiebesfonds, genoemd naar de twee initiatiefnemers: ministers (Wopke) Hoekstra en Wiebes. Er werd gesproken over 50 tot 100 miljard euro. Dat geld zou de overheid wat minister Hoekstra van Financiën betrof in één keer lenen en in een staatsbeleggingsfonds stoppen. Omdat de rente nu zo laag is, zou dat gunstig zijn. Maar daar kwamen zijn ambtenaren tegen in het geweer. Zij waarschuwden hem dat ""schuld aangaan om te beleggen risicovol is"", bleek afgelopen zomer uit interne documenten (.pdf). ""Het scenario van negatief rendement is realistisch en zorgt voor politiek afbreukrisico."" Als zo'n hoog bedrag was geleend, had niet alles direct geïnvesteerd kunnen worden, maar had het grootste deel eerst moeten worden belegd en tegen zo'n beleggingsfonds waarschuwden de ambtenaren dus juist. Daarom kiest het kabinet er niet voor om in één keer een enorme som geld te lenen, maar wil het de staatsschuld jaarlijks met 4 miljard euro extra laten oplopen om het fonds mee te vullen. Wensen lopen erg uiteen Het idee achter het fonds is dat er buiten de politieke agenda om geïnvesteerd wordt in ontwikkelingen die bijdragen aan de economische groei en aan het halen van de klimaatdoelen van Parijs. Daarom gaat een onafhankelijke commissie beoordelen wie het geld krijgt. Projecten krijgen eenmalig een bedrag, niet structureel. Toch zal die commissie uiteindelijk slechts een advies geven, dat het kabinet kan overnemen. Ook de Tweede Kamer kan alsnog investeringen blokkeren. Volledig los van de politiek staat dit fonds dus niet.","1"
"654","https://nos.nl/artikel/2346028-raadslid-brunssum-uit-fractie-gezet-wegens-sexting.html","Het Progressief Akkoord (PAK) in Brunssum heeft een van zijn raadsleden per direct geroyeerd als lid. De man is uit de partij gezet nadat het Broekland College hem als leraar had geschorst omdat hij wordt verdacht van sexting met een leerling. De man is ook uit de gemeenteraad van Brunssum gestapt. De gemeente meldt dat hij aan burgemeester Wilma van der Rijt heeft laten weten per direct zijn taken als raadslid neer te leggen en zijn zetel beschikbaar te stellen. Via sociale media zou de man seksueel getinte berichten naar een leerling hebben gestuurd. De leerling meldde het voorval bij de school. In een gesprek met de docent is vervolgens gebleken dat hij zich inderdaad schuldig heeft gemaakt aan sexting, zo staat in een brief die de schoolleiding aan ouders en leerlingen heeft verstuurd. ""Dit is onacceptabel op onze school en we hebben samen met het college van bestuur maatregelen getroffen"", schrijft de schooldirectie. ""De betreffende collega is per direct geschorst en zal niet meer terugkeren op school."" De school heeft ook aangifte gedaan tegen de man. Royeren Wethouder en partijleider van PAK Servie L'Espoir zegt tegen 1Limburggeschrokken te zijn van het nieuws. ""Het is zeer triest wat er is gebeurd. Vooral voor het betreffende kind."" Daarom heeft de partij besloten om hem te royeren. ""De signalen zijn duidelijk. We hadden ook het onderzoek kunnen afwachten, maar dan zou het de hele tijd boven de partij en de politiek blijven hangen. Dat willen we niet."" Volgens L'Espoir had de man al beloofd zijn raadszetel op te geven. ""Hij begrijpt dat hij niet kan aanblijven als raadslid"", zegt hij. ""Het komt bij ons wel hard aan. Maar het gaat nu ook over het moreel in de politiek. Daarom konden we niet anders.""","1"
"655","https://nos.nl/artikel/2348528-opnieuw-discussie-in-kamer-over-salarissen-in-de-zorg.html","De oppositie in de Tweede Kamer heeft bij de Algemene Politieke Beschouwingen nog eens gepleit voor structurele loonsverhogingen in de zorg. SP, GroenLinks, PvdA en PVV benadrukten nogmaals dat er voor mensen in die sector meer nodig is dan twee keer een eenmalige uitkering (dit jaar 1000 euro en volgend jaar 500 euro). Ze zien er niets in dat het kabinet een SER-commissie onderzoek laat doen naar de arbeidsvoorwaarden in de zorg. Die commissie moet over een half jaar met een advies komen. Volgens de oppositie is er geen commissie nodig, maar moeten de salarissen blijvend omhoog. VVD-fractievoorzitter Dijkhoff zei daarop dat er al ruimte is voor loonsverhoging en dat het goed is om de verdere knelpunten rond de arbeidsvoorwaarden te laten onderzoeken. Investeringen aftrekken De oppositie leverde ook kritiek op een plan van het kabinet om ondernemers in bepaalde gevallen een percentage van de gedane investeringen in mindering te laten brengen op de loonbelasting. Volgens de oppositie is dat voorstel helemaal niet onderbouwd en kan het geld beter aan de zorg worden besteed. VVD-fractievoorzitter Dijkhoff verdedigde de aftrek juist. Hij benadrukte dat ondernemers het door de coronacrisis zwaar hebben en dat het kabinet bedrijven wil helpen om te investeren en daarmee banen te redden. Met het voorstel van het kabinet is 2 miljard euro gemoeid. De oppositie vindt het toevallig dat dat evenveel is als het afschaffen van de dividendbelasting zou kosten. ""Het lijkt net op de musical Soldaat van Oranje. Ieder jaar denk je dat hij stopt, maar gaan ze toch weer door"", zei GroenLinks-fractievoorzitter Klaver. Dijkhoff ging ook in op de rol van de overheid. Van de VVD wordt de laatste tijd wel gezegd dat die partij steeds meer afstand neemt van het liberalisme, een stroming waarbij de vrijheid van het individu vooropstaat. Dijkhoff zei dat hij is voor een ""sterke overheid"". ","1"
"656","https://nos.nl/artikel/2348865-grapperhaus-krijgt-alsnog-boete-voor-schenden-coronaregels-op-bruiloft.html","Minister Grapperhaus van Justitie en Veiligheid heeft alsnog een boete gekregen voor het schenden van de coronaregels op zijn bruiloft. De boete bedraagt 390 euro. Eind vorige maand kwamen foto's naar buiten van het huwelijk van de bewindsman. Daarop was te zien dat gasten onderling onvoldoende afstand hielden en dat hij zich zelf ook niet hield aan de coronamaatregelen. De beelden leidden tot een storm aan kritiek, onder meer in de Tweede Kamer. Een motie van afkeuring haalde het net niet. De CDA-minister bood meermaals zijn excuses aan voor het overtreden van de coronaregels. Rode Kruis De minister en zijn vrouw maakten beiden een donatie van 390 euro over aan het Rode Kruis, als boetedoening. Een boete van het Openbaar Ministerie bleef tot nu uit, maar daarin is nu dus verandering gekomen. ""Het OM vindt dat met het opleggen van de geldboete de geloofwaardigheid van de handhaving van de coronaregels, waarvan de minister van Justitie en Veiligheid het boegbeeld is, gediend is"", staat in een persbericht. Alleen de minister heeft overigens een boete gekregen, zijn vrouw niet. Dat is omdat Grapperhaus een ""bijzondere positie"" inneemt als boegbeeld van het ministerie, zegt een woordvoerder van het OM. Het besluit om de bewindsman te beboeten, liet volgens het OM relatief lang op zich wachten vanwege zijn positie. ""Het is geen dagelijkse kost om aan ministers boetes op te leggen"", zegt de woordvoerder. Volgens justitie is er nu een ""zorgvuldige afweging"" gemaakt. Strafblad Grapperhaus zegt het besluit van het OM te respecteren en de boete te betalen. ""Als het OM zegt dat er regels zijn overtreden en dat ik daarom een boete moet betalen, dan is dat zo."" De boete wordt nu in zijn 'justitiële documentatie' opgenomen. De minister van Justitie erkent dat hij nu, zoals het in de volksmond heet, een strafblad heeft.","1"
"657","https://nos.nl/artikel/2346416-oppositie-fel-over-publicatie-nieuwe-foto-s-grapperhaus.html","De positie van minister Grapperhaus van Justitie en Veiligheid is er niet beter op geworden, nu Shownieuws opnieuw foto's heeft gepubliceerd van zijn bruiloft. Daarop is te zien dat hij meerdere coronaregels overtreedt. De linkse oppositie vindt dat hij hierdoor ongeloofwaardiger wordt. De PVV en Forum voor Democratie vonden van het begin af aan al dat de minister zijn eigen gezag had ondermijnd. SP-leider Marijnissen zegt dat het er op de nieuwe foto's nog duidelijker op lijkt dat de anderhalvemeterregel niet is nageleefd. ""Dat is niet even een moment per ongeluk te dicht bij elkaar, zoals de verklaring was. Het is niet alleen zo dat anderen zich niet aan de regels houden; hij loopt zelf handen te schudden."" Marijnissen vindt dat Grapperhaus zich hier uitgebreid over moet verantwoorden. ""Want hij brengt hiermee boa's en agenten in een heel lastig parket en ondermijnt het draagvlak voor zijn eigen beleid."" GroenLinks-leider Klaver vindt ook dat dit een ander verhaal is dan vorige week. ""Een vergissing maken en even te dicht bij een ander staan, kan ons allemaal overkomen. Maar handen schudden dat doe je gewoon niet, zeker niet als minister van Justitie. Het was de eerste afspraak die we in maart met zijn allen maakten."" Asscher van de PvdA vindt dat hiermee duidelijk wordt ""dat er een probleem is met het gezag en de geloofwaardigheid van het kabinet. Boa's en politie merken dat op straat."" Hij is benieuwd hoe het kabinet dit denkt te kunnen herstellen. 50Plus-fractievoorzitter Van Brenk vindt dat de geloofwaardigheid van de minister ""een lastige zaak"" is geworden. Ze wijst erop dat de minister van Justitie en Veiligheid een voorbeeldfunctie heeft. ""In het hele land mogen opa's en oma's hun kleinkinderen niet knuffelen. En hier worden de regels met voeten getreden.""","1"
"658","https://nos.nl/nieuwsuur/artikel/2348891-het-afraden-van-mondkapjes-door-schaarste-is-grof-schandaal.html","Oppositiepartijen en ouderenorganisaties zijn woedend over het feit dat de mondkapjesrichtlijn van het RIVM voor de ouderenzorg deels gebaseerd was op schaarste. Nieuwsuur onthulde vandaag dat een belangrijk advies uit die richtlijn stilzwijgend is aangepast en dat medewerkers nu wél mondkapjes moeten dragen bij kort contact. Tijdens de coronacrisis was de regel dat medewerkers in de zorg zonder mondkapjes werkten bij bevestigde corona-gevallen als het ""kortdurend contact"" was. Dat was verantwoord, stelde de richtlijn. Steeds werd volgehouden dat die richtlijnen niet uit schaarste waren opgesteld, maar op basis van medische adviezen. Maar nu de richtlijn is aangepast, blijkt dat schaarste wél een rol speelde. Het RIVM geeft toe dat het advies was gebaseerd op het ""zeer kleine risico"" om bij vluchtig contact besmet te raken, ""gecombineerd met de schaarste"" aan mondmaskers. Dat schiet in het verkeerde keelgat van politici en ouderenorganisaties. Vakbond FNV wil nagaan of er door het RIVM-advies onnodig slachtoffers zijn gevallen onder zorgmedewerkers en sluit niet uit werkgevers en het ministerie aansprakelijk te stellen. ""Er zijn bij ons nog steeds gevallen bekend waarin werkgevers geen mondkapjes ter beschikking stellen"", zegt vakbondsbestuurder Bert de Haas. 'Aantasting vertouwen' CNV Zorg & Welzijn, de vakbond voor werknemers in de zorg, noemt het aanpassen van de richtlijn een ""grof schandaal"". ""Dit nieuws betekent een ernstige aantasting van het vertrouwen van zorgpersoneel in het RIVM"", zegt voorzitter Anneke Westerlaken. De vakbond stelt dat dit niet zonder gevolgen kan blijven. Westerlaken wil van de minister weten of er nog meer aanpassingen zijn gedaan. ""Het is een feit dat er is gemarchandeerd met de gezondheid van zorgpersoneel, hun familie en cliënten."" Ook seniorenorganisatie KBO-PCOB is verontwaardigd, blijkt uit de woorden van directeur Manon Vanderkaa. ""Schandalig! Nu zijn verzorgers, ouderen, mantelzorgers en naasten op het verkeerde been gezet. Terwijl er zo veel angst onder senioren was. Die angst blijkt nu terecht.""","1"
"659","https://nos.nl/artikel/2341405-zeeuwse-coalitiepartijen-tegen-referendum-over-compensatie-marinierskazerne.html","De Zeeuwse coalitiepartijen voelen niets voor een referendum over het steunpakket dat de provincie krijgt als compensatie voor de afgeblazen verhuizing van de marinierskazerne naar Vlissingen. Omroep Zeeland stelt dat vast na een rondgang onder de partijen. De Stichting Zeeland Tolvrij wil zo'n referendum, waarbij de Zeeuwen zich ook kunnen uitspreken voor een tolvrije Westerscheldetunnel. Dat zou dan moeten gebeuren met financiële steun van de overheid, als onderdeel van het pakket. Maar de politieke partijen zijn juist blij met de huidige afspraken, zoals de komst van een extra beveiligde rechtbank en gevangenis, snellere treinen naar de Randstad en het Delta kenniscentrum. Ze verwachten dat dit zal leiden tot economische versterking van Zeeland, waardoor meer mensen zich in de provincie willen vestigen en de leefbaarheid vergroot zal worden. Maar stichting Zeeland Tolvrij zet vraagtekens bij de gemaakte afspraken. ""Een lege doos"", vat voorzitter Cees Liefting van de stichting het kort samen. Volgens hem zullen rechters, officieren van justitie en ander personeel van zowel de rechtbank als de nieuw te bouwen gevangenis zich niet en masse vestigen in Zeeland. ""Ze zullen vanuit de Randstad in de ochtend richting Zeeland komen en in de avond weer terugreizen"", zegt Liefting. ""Ook omdat juist een betere treinverbinding met de Randstad onderdeel is van het plan."" Tolvrije Westerscheldetunnel Liefting had liever gezien dat er bij de onderhandelingen met het Rijk gesproken was over een tolvrije Westerscheldetunnel. Veel Zeeuwen gebruiken die tunnel dagelijks en pleiten al jaren voor het versneld stoppen van de tolheffing. De tunnel is geopend in 2003 en kostte ongeveer 750 miljoen euro. Een groot deel van die investering wordt terugverdiend door het heffen van tol. Het stopzetten daarvan is nu voorzien in maart 2033. Begin deze maand bood Zeeland Tolvrij de Tweede Kamer nog 30.000 handtekeningen aan om de druk op te voeren","1"
"660","https://nos.nl/artikel/2343965-oppositiepartijen-willen-coronadebat-heropenen-om-opnieuw-te-stemmen.html","Groenlinks, PvdA, SP en PVV willen dat het coronadebat zo snel mogelijk wordt heropend, om alsnog over een PVV-motie voor het zorgpersoneel te stemmen. Gisteravond kon die hoofdelijke stemming niet doorgaan, omdat een aantal Kamerleden van de regeringspartijen de Tweede Kamer verliet. Daardoor waren er niet genoeg parlementariërs om te stemmen over het plan om zorgpersoneel structureel een forse loonsverhoging te geven. Als de oppositie haar zin krijgt, gaat de hoofdelijke stemming dinsdag alsnog door. Er is wel een meerderheid van 76 nodig voor heropening van het debat, dus een van de regeringspartijen moet het plan steunen. Kamervoorzitter Arib zei dat de afloop van het debat gisteren ""er een beetje chaotisch uitzag"". Ze noemt de gang van zaken heel vervelend en niet goed voor het aanzien van de Kamer. Volgens haar hadden Kamerleden die niet wilden meedoen aan de stemming dat moeten uitleggen in het debat. Zorgbonden noemen het weglopen een 'gênante vertoning'. ""Zorgmedewerkers zijn teleurgesteld in de politiek als het gaat om de waardering van hun vak. Er wordt veel gezegd en geapplaudisseerd, maar op het moment dat de politiek iets kan betekenen is er niemand thuis"", zegt een woordvoerder van zorgvakbond NU'91.","1"
"661","https://nos.nl/artikel/2346735-wilders-veroordeeld-voor-groepsbelediging-maar-krijgt-geen-straf.html","PVV-leider Geert Wilders is door het gerechtshof in Den Haag schuldig bevonden aan groepsbelediging op de avond van de gemeenteraadsverkiezingen in 2014, maar vrijgesproken van het aanzetten tot haat en discriminatie. Net als van de rechtbank in 2016 krijgt de PVV-leider geen straf. Het hof vindt dat hij als democratisch gekozen politicus met zijn jarenlange beveiliging een hoge prijs betaalt voor zijn uitlatingen. De zaak draaide om de vraag van Wilders op de verkiezingsavond of zijn aanhangers in Nederland meer of minder Marokkanen wilden. ""Minder!"", scandeerden zijn aanhangers, waarop de PVV-leider zei: ""Dan gaan we dat regelen"". Volgens het hof gingen zijn uitlatingen te ver en waren ze ""onnodig grievend"" voor alle Marokkanen. Het gerechtshof zegt dat uitlatingen wel provocerend mogen zijn, maar niet bepaalde grenzen mogen overschrijden, vooral waar het gaat om het respect voor de eer en goede naam en de rechten van anderen. ""De ruime uitingsvrijheid ontbreekt in het bijzonder bij het belasteren van minderheidsgroepen, omdat daarmee de pluriforme democratische samenleving wordt ondergraven. Verdraagzaamheid en respect voor de gelijkwaardigheid van alle mensen vormen immers het fundament van een democratische en pluriforme samenleving"", zei de rechter. Wilders zegt dat hij alleen problemen heeft benoemd en oplossingen heeft aangedragen die ook in zijn verkiezingsprogramma stonden. Hij vindt dat hij zich in de Tweede Kamer moet verantwoorden en niet in de rechtbank. Zijn belangrijkste verdediging was dat hij vindt dat de beslissing om hem te vervolgen politiek gemotiveerd was. De top van het Openbaar Ministerie heeft met toenmalig justitieminister Opstelten gesproken over de aangiften tegen de PVV-leider. Volgens het hof was dat tijdens een regulier overleg en paste het bij de informatieplicht die het OM tegenover de minister van Justitie heeft. Er was van een structurele, inhoudelijke bemoeienis geen sprake.","1"
"662","https://nos.nl/artikel/2346380-nieuwe-foto-s-van-grapperhaus-die-coronaregels-overtreedt.html","Er zijn opnieuw foto's gepubliceerd van de bruiloft van minister Grapperhaus (Justitie en Veiligheid). Daarop is te zien dat de minister meer coronaregels overtreedt dan enkel de anderhalvemetermaatregel. SBS Shownieuws toonde gisteravond foto's waarop de minister onder meer een hand lijkt te geven en zijn schoonmoeder omarmt. Vorige week donderdag raakte Grapperhaus in opspraak door beelden die werden verspreid van zijn bruiloft. Daarop was te zien dat hijzelf en ook zijn gasten zich niet hielden aan de anderhalvemeterregel op de trappen van het stadhuis in Bloemendaal. 'Niks toe te voegen' aan eerdere verklaring De minister bood zijn excuses aan en voegde daaraan toe dat hij vóór en tijdens de huwelijksdag de mensen er voortdurend op heeft gewezen dat ze afstand moeten houden als ze niet tot hetzelfde huishouden horen en dat ze ook de andere coronaregels moeten respecteren. Shownieuws vroeg Grapperhaus om een reactie op de recentste foto's, waarop hij dus meerdere regels lijkt te overtreden. Via een woordvoerder laat hij weten ""niks toe te voegen"" aan zijn eerdere verklaring. De foto's van de bruiloft van Grapperhaus leidden tot verontwaardiging, omdat hij als justitieminister het gezicht is van de handhaving van de coronamaatregelen. Zo besloten boa's na de misstap van Grapperhaus de afgelopen dagen minder boetes uit te delen. Vandaag wil de Kamer de minister ondervragen over zijn bruiloft. Premier Rutte erkende vorige week dat er dingen fout zijn gegaan op het huwelijk, maar hij vond niet dat de geloofwaardigheid van de minister op het spel stond. Volgens politiek verslaggever Wilco Boom maakt de publicatie van de nieuwe foto's de positie van Grapperhaus er niet beter op. Tot nu toe waren de coalitiepartijen en de linkse oppositie ""niet uit op het politieke hoofd van de minister"", zei hij in het NOS Radio 1 Journaal.","1"
"663","https://nos.nl/artikel/2344900-kamervoorzitter-arib-doet-aangifte-vanwege-bedreiging-omtzigt.html","Tweede Kamervoorzitter Arib heeft aangifte gedaan tegen de mensen die Kamerlid Pieter Omtzigt gisteren belaagden in het centrum van Den Haag, bevestigt een woordvoerder na een bericht van Trouw. Tijdens een demonstratie tegen het coronabeleid werd het CDA-Kamerlid gehinderd en kreeg hij bedreigingen naar zijn hoofd geslingerd. Bij het gebouw van de Tweede Kamer, rond het Binnenhof en op het Plein ontstond een grimmige sfeer bij het protest van enkele tientallen mensen. Daarbij werd de politie belaagd, net als een verslaggever van omroep PowNed. Ook Omtzigt moest het dus ontgelden. ""Ik zal je doodslaan"", kreeg hij toegeroepen. ""Je ziet volwassen mensen in het gezicht van Pieter Omtzigt schreeuwen, ze raken hem ook aan"", zegt Arib tegen de krant. ""Dat is altijd onwenselijk en ongepast, maar nu in deze coronatijd is dat extra gevoelig."" Beetje respect Op Twitter bedankt Omtzigt mensen voor de ""vele aardige berichtjes"" die hij heeft gekregen na het incident. ""Als volksvertegenwoordiger ga ik altijd met zoveel mogelijk mensen het gesprek aan, juist ook als ze een andere mening hebben of zich niet gehoord voelen. Maar wel altijd met een beetje respect voor elkaar"", schrijft hij. Premier Rutte vindt net als Kamervoorzitter Arib dat Omtzigts belagers een grens zijn overgegaan. ""Politici lastigvallen. Dat is niet de Nederlandse democratie"", zei hij op zijn wekelijkse persconferentie. Op beelden van gisteren is te zien dat Omtzigt minutenlang wordt gevolgd, bevraagd, aangeraakt en geïntimideerd door een handjevol mensen. Ze stellen hem vragen over de CDA-lijsttrekkersverkiezing, die hij nipt verloor van De Jonge, waarover onduidelijkheid is ontstaan. ""Wat vindt u van die fraude met stemmen? Die zes stemmen waren voor u."" Verder wordt het Kamerlid verweten geen anderhalve meter afstand te houden. Op de beelden is te zien hoe een vrouw voor hem gaat staan en zegt ""nu kom je in mijn anderhalve meter"".","1"
"664",NA,"De Nederlandse Federatie van Edelpelsdierhouders (NFE) reageert verontwaardigd op de vraagtekens die D66-Kamerlid Tjeerd de Groot zet bij het grote aantal coronabesmettingen bij nertsenfokkerijen. De Groot vroeg zich gisteren af of nertsenfokkerijen zich opzettelijk niet aan de regels houden. De suggestie dat de bedrijven zichzelf opzettelijk hebben besmet, noemt NFE-voorzitter Wim Verhagen respectloos. Inmiddels is op 41 van de 120 nertsenfokkerijen het coronavirus aangetroffen. Alle dieren op de besmette bedrijven zijn gedood. D66 wil dat minister Schouten van Landbouw onderzoekt waarom er ondanks de maatregelen nog steeds besmettingen plaatsvinden. In het NOS Radio 1 Journaal duidde De Groot de ruime financiële compensatie die geldt voor de geruimde fokkerijen als ""de kat op het spek binden"". De compensatieregeling zou hoger zijn dan de marktprijs voor de dieren. ""Als er sprake is van zo'n financiële prikkel en een hoog aantal besmettingen, dan moet er onderzocht worden of de sector zich wel aan de regels houdt."" Nertsen gevoelig voor besmetting Verhagen ziet het onderzoek met vertrouwen tegemoet. ""Deze vermoedens zijn niet onderbouwd, sommige politieke partijen doen er alles aan om nertsenfokkerijen in een kwaad daglicht te stellen omdat ze er principieel op tegen zijn."" Waarom er op zo veel nertsenfokkerijen besmettingen plaatsvinden, is volgens Verhagen een groot vraagteken. ""Nertsen zijn uitzonderlijk gevoelige dieren en waarschijnlijk werden ze besmet door de verzorgers."" Dat het beeld bestaat dat de fokkers kans zien om financieel een slaatje te slaan uit de situatie, begrijpt Verhagen niet. ""De vergoeding die de sector krijgt wanneer er wordt geruimd, is lager dan de kosten voor het verzorgen van deze dieren. Dus het is niet iets waar fokkers geld aan overhouden. Ondernemers hebben het al zwaar en dan moet de politiek ze niet op deze manier nog een trap nageven.""Framen Farmers Defence Force (FDF) spreekt van ""smadelijke en lasterlijke insinuaties en verdachtmakingen"". ""","1"
"665","https://nos.nl/artikel/2343956-zorgbonden-over-weglopen-kamerleden-genante-vertoning.html","Zorgbonden spreken van een 'gênante vertoning' en zijn net als hun leden teleurgesteld over het debat in de Tweede Kamer waar het ging over de structurele loonsverhogingen in de zorg. Gisteravond liep tijdens dat debat een aantal Kamerleden van de coalitie weg om een stemming te voorkomen. Kamervoorzitter Arib zei er later over dat Kamerleden die gisteren niet aan de hoofdelijke stemming mee wilden doen, dat in het Kamerdebat hadden moeten uitleggen. Regeringspartijen erkennen dat inmiddels ook. Voor zorgbonden is het wederom een tegenslag. ""Zorgmedewerkers zijn teleurgesteld in de politiek als het gaat om de waardering van hun vak. Er wordt veel gezegd en geapplaudisseerd, maar op het moment dat de politiek iets kan betekenen is er niemand thuis"", zegt een woordvoerder van zorgvakbond NU'91. Jacek Magala van V&VN, de beroepsvereniging van verpleegkundigen en verzorgenden, noemt het weglopen van de Kamerleden 'een gênante vertoning.' ""Het getuigt niet van grote verantwoordelijkheid als je wegloopt om te stemmen. Iedereen wijst naar elkaar, maar ondertussen is onze achterban de dupe."" Kosten In een rapport van afgelopen juni waarschuwt de Sociaal Economische Raad dat het achterblijven van lonen in de zorg grote gevolgen kan hebben. De Raad adviseert de overheid dat de lonen van zorgpersoneel concurrerend moeten zijn met die van andere sectoren om voldoende personeel te krijgen en te behouden. In 2022 wordt een tekort van 80.000 zorgmedewerkers verwacht. De kosten voor de zorg worden jaar op jaar hoger. ""Deze groei van de kosten van de zorg is op termijn niet houdbaar en niet organiseerbaar"", liet minister Hoekstra afgelopen januari nog weten. De loonkosten maken ongeveer 62 procent uit van de totale zorguitgaven, omdat er veel handen aan het bed nodig zijn. De SER erkent dat de hoge zorgkosten een probleem zijn en deze bijvoorbeeld door digitalisering kunnen worden ingeperkt.","1"
"666","https://nos.nl/artikel/2346673-na-zes-jaar-uitspraak-in-minder-marokkanen-proces.html","Vanmiddag doet het hof uitspraak in het 'minder Marokkanen'-proces van Geert Wilders. Een zaak die al zes jaar duurt. Een ingewikkelde zaak ook, die gaat over principiële kwesties, over de grenzen van de vrijheid van meningsuiting. Wat is er in de zes jaar die het proces al duurt ook alweer gebeurd? Eerst even een terugblik. Het begon in maart 2014 toen PVV-voorman Geert Wilders bij de uitslag van de gemeenteraadsverkiezingen aan zijn aanhangers vroeg of zij in Nederland meer of minder Marokkanen wilden. ""Minder!"", scandeerden zij. Daarop zei Wilders: ""Dan gaan we dat regelen"". Duizenden mensen deden aangifte van discriminatie bij het Openbaar Ministerie dat in december 2014 besloot om Wilders voor deze uitspraak te vervolgen. In 2016 werd Wilders door de rechtbank in Den Haag veroordeeldvoor groepsbelediging en aanzetten tot discriminatie, maar hij kreeg daarvoor geen straf. Zowel Wilders als het Openbaar Ministerie ging in beroep tegen de uitspraak. ""Het OM omdat de rechters Wilders niet op alle punten in de aanklacht schuldig verklaarden"", zegt verslaggever Mattijs van de Wiel die de zaak zes jaar lang volgde. ""Hij werd namelijk niet veroordeeld voor haatzaaien en ook niet voor de uitspraken die hij een week voor die verkiezingsavond deed op een Haagse markt. Toen vroeg hij ook om minder Marokkanen."" Tijdens de eerste inhoudelijke zitting van het hoger beroep op 17 mei 2018 diende Wilders een wrakingsverzoek in. Hij deed dat nadat het hof een verzoek van Wilders had afgewezen om meer onderzoek te doen naar een besluit van het OM om politicus Alexander Pechtold niet te vervolgen. Die had, in de ogen van Wilders, een vergelijkbare uitspraak gedaan over Russen. Het verzoek werd toegewezen en 5 juni werd het proces met nieuwe rechters voortgezet. Tijdens het proces kwam RTL Nieuws met stukken naar buiten waaruit zou blijken dat minister Opstelten van Justitie met het Openbaar Ministerie zou hebben gesproken over de vervolging. ","1"
"667","https://nos.nl/artikel/2343014-van-kooten-alweer-weg-bij-partij-voor-de-toekomst.html","Tweede Kamerlid Femke Merel van Kooten-Arissen is uit de Partij voor de Toekomst gestapt. Ze voelt zich belazerd door oud-50Plus-leider Henk Krol, met wie ze de partij drie maanden geleden oprichtte. Hij zou haar buiten de besprekingen hebben gehouden met de Groep Otten (GO) van voormalig Forum voor Democratie-bestuurslid Henk Otten. De gesprekken gingen over de samenwerking tussen de partijen. In juni werd aangekondigd dat er een fusie komt. Terwijl Van Kooten, naar eigen zeggen, van tevoren steeds was voorgespiegeld dat er hooguit een alliantie zou komen en dat Krol en zij over de koers zouden gaan. ""Ik wist van niks"", zegt Van Kooten in een interview met het AD ""Lang was voor mij onduidelijk hoe de samenwerking tussen de Partij voor de Toekomst en GO eruit zou zien"", zegt Van Kooten. ""Henk Krol heeft hierover tegen mij gelogen. Hij beloofde dat wij met zijn tweeën de politieke lijn zouden bepalen, maar nu blijkt dat Otten aan alle touwtjes trekt. Mijn principes gaan niet samen met de zijne en daarom stap ik eruit."" Echtgenoot Henk Krol en Henk Otten zeggen in het AD dat het vertrek van Van Kooten te wijten is aan haar man, die als medewerker voor haar werkt. ""Hij moest zo nodig fractiesecretaris worden van de nieuwe fractie. Hij was al onbezoldigd fractiesecretaris van Femke Merel en nu moest dat opeens een betaalde functie worden. Hij kreeg snel met iedereen binnen de partij mot."" Echtgenoot Frank van Kooten zelf zegt de aantijgingen te hebben gelezen, maar geen enkele behoefte te hebben om erop te reageren. Van Kooten heeft gisteravond alle verwijzingen naar de Partij voor de Toekomst van haar Twitteraccount verwijderd. Ze omschrijft zich weer als ""onafhankelijk Tweede Kamerlid"". Dat was ze ook nadat ze vorig jaar juli uit de Partij voor de Dieren was gestapt.","1"
"668","https://nos.nl/nieuwsuur/artikel/2341817-op-de-ic-zouden-we-toch-echt-eerder-kiezen-voor-een-16-dan-een-70-jarige.html","Wat als er nog één bed over is op de intensive care en een 70-jarige coronapatiënt komt net iets eerder in het ziekenhuis dan een 16-jarige? Voor Diederik Gommers, voorzitter van de Nederlandse Vereniging voor Intensive Care, is het een duidelijke keuze. ""Wij dokters zouden toch echt gaan voor die 16-jarige."" ""De politiek zou liever een muntje opgooien of first come first served en in dit geval de 70-jarige behandelen. Maar ik denk niet dat wij het over ons hart zouden kunnen verkrijgen om voor die 70-jarige te moeten kiezen. Dus laat dit soort keuzes alsjeblieft aan de artsen over.""Gommers botst tijdens de coronacrisis vaker met de politiek. Nieuwsuur blikt met hem terug op de eerste weken van de uitbraak, toen hij plots een bekende Nederlander werd Op 9 maart is Gommers voor het eerst op televisie. Zijn collega's in Italië zijn in paniek over de overvolle IC's daar. Zij roepen Nederland op zich voor te bereiden op een vergelijkbare situatie. ""Achteraf kun je wel zeggen dat die aankondiging op het juiste moment kwam, de timing was achteraf perfect. We waren die eerste week van maart nog iets afwachtend."" Vanaf dan loopt het aantal patiënten snel op en worden IC-bedden een schaars goed. Op het zwaartepunt van de crisis komen er dagelijks 100 covid-patiënten bij op de IC's. Achter de schermen zijn de intensivisten dan al bezig met opstellen van een codezwartscenario, waarbij gekozen moet worden tussen patiënten. De Tweede Kamer realiseert zich pas hoe nijpend het probleem is als Gommers eind maart antwoord geeft op een vraag van PvdA-leider Lodewijk Asscher. Die vraagt tijdens een briefing of er wordt gewerkt aan scenario's waarin 3000 IC-bedden nodig zijn. ""Ik denk dat de ziekenhuizen, de Nederlandse gezondheidszorg, het dan gewoon niet aan kan"", antwoordt Gommers.","1"
"669","https://nos.nl/nieuwsuur/artikel/2341731-ik-ben-kwaad-dat-personeel-verpleeghuis-zonder-bescherming-moest-doorwerken.html","Het kabinet had te laat in de coronacrisis genoeg aandacht voor de ramp die zich in verpleeghuizen voltrok. Dat zegt Nienke Nieuwenhuizen, voorzitter van de beroepsvereniging van ouderengeneeskunde-specialisten Verenso. Nieuwsuur blikt met haar terug op de afgelopen bewogen maanden. In de verpleeghuizen overlijdt bijna de helft van de ruim 6000 bevestigde coronadoden in Nederland. Ouderen zijn sowieso kwetsbaarder voor het virus, maar door het gebrek aan aandacht vanuit Den Haag zijn er lang te weinig beschermingsmiddelen en wordt er te laat uitgebreid getest, zegt Nieuwenhuizen. ""Als je er nu naar terugkijkt, kan je het soms echt niet begrijpen. Het is frustrerend en angstig. Ik ben ook best wel vaak kwaad geweest.""Tijdens de coronacrisis stonden zij vanwege hun functie ineens vol in de schijnwerpers. Nu hebben deze vier invloedrijke betrokkenen - na een paar bewogen maanden - tijd om terug te blikken op hoe ze de coronaperiode hebben beleefd: Verpleeghuispersoneel draagt tijdens de coronapiek op advies van het RIVM alleen mondkapjes op afdelingen waar corona is vastgesteld, terwijl medewerkers het virus ongemerkt misschien al verder hebben verspreid. ""Ik begrijp niet waarom het zo ingewikkeld was om duidelijk te krijgen dat die beschermingsmiddelen nodig zijn"", zegt Nieuwenhuizen. ""Ik vind echt dat we de medewerkers daar tekort hebben gedaan."" In het verpleeghuis in Hilversum waar Nieuwenhuizen werkt als specialist, slaat het virus hard toe. Dertien bewoners overlijden. Ook 25 medewerkers raken besmet. Volgens Nieuwenhuizen hadden veel besmettingen voorkomen kunnen worden met een ander testbeleid. ""In het begin konden we bewoners niet testen. Dat was al heel erg lastig, maar het duurde nog veel langer voordat we de medewerkers konden testen."" Wekenlang vecht ze bij het kabinet voor aandacht voor de belangen van verpleeghuisbewoners en medewerkers. Ze vindt het vreemd dat niet gelijk aan de ouderenzorg werd gedacht. ""Er is een pandemie en je wilt kwetsbare mensen beschermen. Nou, die zitten niet alleen in een ziekenhuis, die zitten juist ook in het verpleeghuis.""","1"
"670","https://nos.nl/artikel/2343742-censuur-of-het-werd-tijd-felle-reacties-op-zwarte-piet-verbod-facebook.html","Een foto van Zwarte Piet of een karikaturale afbeelding die suggereert dat Joden de wereld overheersen. Vanaf nu mag dat niet meer op Facebook en Instagram. Tenminste: als er melding van gemaakt wordt kan Facebook, dat ook de eigenaar van Instagram is, besluiten die afbeeldingen te verwijderen. Op sociale media zijn de reacties op de nieuwe richtlijn van Facebook fel.Veelgehoorde kritiek is dat Facebook de vrijheid van meningsuiting nietrespecteert; de wet verbiedt afbeeldingen van Zwarte Piet niet, waarom Facebook dan wel? Gaan sociale media daarmee niet op de stoel van de politiek zitten? Niet zelden zijn de reacties echter ook uitgesproken racistisch of antisemitisch. Maar er is ook bijval. Voorstanders wijzen erop dat Facebook als bedrijf zijn eigen regels mag bepalen. ""Het werd tijd"", zegt iemand op Facebook. ""Vrijheid van meningsuiting zoals die is vastgelegd in onze grondwet heeft niets te maken met iets wel of niet kunnen posten op een sociaal netwerk dat gerund wordt door een bedrijf."" Of: ""Begin je eigen social media community maar als je daar je Zwarte Piet plaatjes wilt posten"", zegt een ander. Ook meerdere organisaties die strijden tegen racisme spreken zich uit. Jerry Afriyie, voorman van actiegroep Kick Out Zwarte Piet, is blij met het besluit van Facebook: ""Dit is zeer positief, heel bemoedigend."" Zwarte Piet is een voorbeeld van blackface, zegt Afriyie. ""Het kan niet zo zijn dat we dat onder het mom van traditie blijven voortzetten. Mensen voelen zich niet veilig op een platform waar ze daar ongewild mee geconfronteerd kunnen worden."" 'Dit maakt mensen boos' Marc Giling is voorzitter van het Sint & Pietengilde. Hij is helemaal niet te spreken over de ingreep van Facebook: ""Ik zie dit wel echt als censuur. Een Amerikaans bedrijf dat aangeeft wat wel of niet kan. Het voelt heel autoritair, iets wat wordt opgelegd, een aantasting van de vrijheid van meningsuiting.""","1"
"671","https://nos.nl/artikel/2340962-dijkstra-d66-komt-met-wet-voor-waardig-levenseinde-cu-ontstemd.html","Na maanden vertraging heeft D66-Kamerlid Dijkstra vandaag haar initiatiefwetsvoorstel ingediend voor hulp aan ouderen die vinden dat hun leven voltooid is. Haar voorstel ligt principieel heel gevoelig bij de coalitiepartijen CDA en ChristenUnie. Dijkstra wil niet wachten tot na de verkiezingen, omdat ze het ""aan onze kiezers verplicht is"", zegt ze in een interview in het Algemeen Dagblad. Dijkstra zei in januari al dat haar wetsvoorstel Waardig Levenseinde snel ingediend zou worden bij de Tweede Kamer. Vanwege de coronacrisis heeft ze ermee gewacht. ""Dat vond ik ongepast."" Het D66-Kamerlid wil euthanasie mogelijk maken voor ouderen vanaf 75 jaar, die uitzichtloos en ondraaglijk lijden maar niet ernstig ziek zijn. ""Er is een groep ouderen die het leven af vindt"", zegt Dijkstra in het interview. ""Ze zeggen: ik ga elke avond slapen met de hoop dat ik niet meer wakker word."" ChristenUnie-leider Segers noemt het ""buitengewoon pijnlijk"" dat Dijkstra nu dit wetsvoorstel indient, ook omdat ouderen door corona zich al extra kwetsbaar voelen. Segers denkt dat het wetsvoorstel bij veel ouderen nu tot grotere onzekerheid en meer angst leidt. ""Het mag duidelijk zijn dat dit voor de ChristenUnie een onbegaanbare weg is."" Over euthanasie onder strikte voorwaarden bij een voltooid leven, wordt al jaren gepraat. D66 had het graag in deze kabinetsperiode willen regelen, maar dat stuitte op groot verzet bij de christelijke partijen CDA en ChristenUnie. Er werd een onderzoek ingesteld en daarvan luidde in januari de conclusie dat een relatief kleine groep van ruim tienduizend 55-plussers die niet ernstig ziek zijn een doodswens hebben. Het rapport was voor Dijkstra reden om te zeggen dat ze verder zou gaan met haar initiatiefwet, hoewel dat gevoelig ligt bij haar christelijke coalitiepartners. CDA en ChristenUnie vonden dat het rapport juist aantoonde dat er maar een kleine groep ouderen is met een doodswens. ","1"
"672","https://nos.nl/artikel/2339900-kabinet-past-corona-spoedwet-aan-na-kritiek.html","Het kabinet past de aangekondigde corona-spoedwet verregaand aan om tegemoet te komen aan de luide kritiek. Bronnen bevestigen een bericht daarover van het AD. De veelbesproken corona-app, die gebruikt kan worden voor het opsporen van besmettingen, is helemaal uit de wet gehaald. Ook de mogelijkheid voor de politie om in te grijpen bij mensen thuis staat niet meer in de wet, zeggen de bronnen. Het kabinet wil met de spoedwet de huidige noodverordeningen vervangen. Die worden gehandhaafd door de burgemeesters, zonder dat gemeenteraden of burgers er iets over te zeggen hebben. Het was de Tweede Kamer die aandrong op een betere juridische basis voor de coronamaatregelen, maar sinds het kabinet de concepttekst van de wet openbaarde, is er juist vanuit de Kamer veel kritiek. Achter de schermen Omdat daarmee de steun voor de wet dreigde weg te vallen, is er achter de schermen onderhandeld tussen de coalitiepartijen. De oorspronkelijke invoeringsdatum, 1 juli, werd losgelaten. Naar verwachting neemt het kabinet aanstaande vrijdag een definitief besluit. Daarna moeten de Eerste en Tweede Kamer zich er nog over uitspreken. Critici zeiden meteen al dat de spoedwet de overheid veel te veel macht geeft. Ook de Raad van State, het belangrijkste adviesorgaan van het kabinet, ziet grote bezwaren. Waarschijnlijk komt er voor de corona-app een aparte wet, waarin nog eens expliciet wordt vastgelegd dat het gebruik daarvan geheel vrijwillig is en niet kan worden opgelegd. Zes maanden geldigIn de oorspronkelijke wet stond dat het ""noodzaak"" kan zijn dat de politie een woning binnengaat, omdat daar iets gebeurt waardoor het virus verspreid kan worden. Veel critici vonden dat veel te ver gaan, omdat de politie dan ook zou kunnen binnenvallen bij een familiefeestje in een te krappe woonkamer. De geldingsduur van de wet wordt ook verkort, van een jaar naar zes maanden. Als de pandemie aanhoudt of weer oplaait, kan de wet met toestemming van het parlement verlengd worden","1"
"673","https://nos.nl/artikel/2335892-felle-kritiek-op-halsema-vanuit-politiek-den-haag-ze-had-in-moeten-grijpen.html","Vanuit politiek Den Haag klinkt kritiek op burgemeester Halsema van Amsterdam, die gisteren een demonstratie tegen racisme van duizenden mensen op de Dam heeft toegelaten. ""Dit is natuurlijk niet een goed beeld voor al die Amsterdammers en Nederlanders die zich al maandenlang dingen ontzeggen omdat ze met zijn allen proberen dat virus te verslaan"", vindt VVD-fractievoorzitter Dijkhoff. Die zegt verbaasd te zijn over de reactie van Halsema. Hij had gehoopt op een ""goed verhaal"" over de reden waarom zij niet heeft ingegrepen toen er veel meer mensen naar de Dam kwamen dan verwacht, ""Maar dat hoor je niet."" Hij vindt dat de burgemeester van Amsterdam voorbereid had moeten zijn op een veel grotere opkomst dan voorspeld. ""Volgens mij is dat je werk."" Ook de overige drie coalitiepartijen zijn kritisch. CDA en ChristenUnie richten zich vooral op de demonstranten, die hun verantwoordelijkheid hadden moeten nemen. ""Hoe rechtvaardig je reden om te demonstreren ook is - en de strijd tegen racisme ís een rechtvaardige - het is nooit gerechtvaardigd om met jouw gedrag tijdens die demonstratie het leven van anderen in gevaar te brengen!"", zegt bijvoorbeeld ChristenUnie-leider Segers. D66 vindt dat Halsema had moeten ingrijpen. Fractieleider Jetten zegt dat demonstreren een grondrecht is. ""Dat is belangrijk. Ook in deze tijd. Maar belangrijk zijn ook de gezondheid en veiligheid van mensen. Het is ieders verantwoordelijkheid zich bij een demo aan de coronaregels te houden. Als dat massaal niet gebeurt, moet de overheid ingrijpen.""Melden bij de GGD De rechtse oppositie vindt dat Halsema moet vertrekken. PVV-leider Wilders vindt het gek dat je als horecaondernemer de coronaregels moet handhaven op straffe van 4000 euro boete. ""Maar ben je een linkse demonstrant, dan geldt de anderhalve meter ineens niet meer. Halsema zet links boven de wet en dat is corrupt.""","1"
"674","https://nos.nl/artikel/2338819-bananen-geplakt-op-rechtbanken-rotterdam-en-den-haag.html","Uit protest tegen het verbod op een demonstratie tegen het coronabeleid is de rechtbank in Rotterdam beplakt met bananen. Ook bij de rechtbank in Den Haag zijn tientallen bananen neergelegd en vastgeplakt. Vanochtend deed de actiegroep Viruswaanzin de oproep aan mensen om bananen op rechtbankgebouwen te plakken als statement. ""Hiermee geven we een signaal af dat we dit niet pikken en dat we nu afgezakt zijn tot een bananenrepubliek"", zei Willem Engel van de actiegroep eerder in een oproep. Viruswaanzin voelde zich in verschillende rechtszaken niet serieus genomen, zegt Engel tegen Rijnmond. ""Vandaar de oproep om bij rechtbanken bananen neer te leggen."" Volgens Engel geldt de oproep voor alle rechtbanken in Nederland. Vandaag wilde Viruswaanzin op het Malieveld demonstreren tegen de coronamaatregelen. Burgemeester Remkes van Den Haag verbood de demonstratie en dat verbod hield gisteren stand bij de rechter. De actiegroep riep mensen op om niet meer te komen. Er kwamen toch mensen naar het Malieveld en de politie heeft een aantal aanhoudingen verricht. Burgemeester Johan Remkes kondigde een noodbevel af. Viruswaanzin zegt in een reactie zich in de steek gelaten te voelen door de politiek, de media en nu ook de rechterlijke macht. ""We leven niet meer in het land waar we dachten te wonen"".","1"
"675","https://nos.nl/artikel/2339910-boeren-overhandigen-brief-aan-aanstichter-stikstofmaatregelen.html","Zeker 50 boeren zijn met trekkers vanuit de Achterhoek naar Nijmegen gereden. Ze hebben daar een brief overhandigd aan Johan Vollenbroek, de milieuactivist die ze zien als de aanstichter van de problemen waarmee ze nu te maken hebben. Hij vocht het stikstofbeleid van het kabinet (het Programma Aanpak Stikstof, PAS) aan bij de Raad van State, die vervolgens de Nederlandse stikstofaanpak afschoot 'Stikstofstrijder' Vollenbroek was op de hoogte van de komst van de boeren en zei dat hij geen idee had wat er in de brief stond, maar dat hij hem in ontvangst zou nemen. Op het punt van de stikstofmaatregelen staat hij aan de kant van de boeren. ""Ik vind het een prutsmaatregel."" De boeren mochten de stad niet in en zijn naar een groot parkeerterrein bij Lent gestuurd. Daar is Vollenbroek naartoe gebracht om de brief aan te nemen. In een hoek gedrevenEr staat in dat de agrarische sector mede dankzij hem in een hoek wordt gedreven. De agrariërs klagen dat ze door Vollenbroek en de politiek monddood worden gemaakt en stellen dat bedrijven en aanverwante industrieën zullen omvallen door alle maatregelen. ""Wij snappen dat er iets aan het stikstofprobleem moet worden gedaan. De landbouw heeft al heel veel gedaan en zal nog veel doen. Maar het kan niet zo zijn dat de minister op de stoel van de ondernemer gaat zitten."" De boeren verwijten Vollenbroek dat hij ""het liefst weer terug wil naar de ot-en-sienlandbouw"". Volgens hen kunnen ze dan niet meer iedereen van voedsel voorzien en wordt het eten onbetaalbaar. ""Wat u en de overheid vergeten, is dat wij alleen kunnen boeren met gezonde lucht en goede grond. En dat wij met onze gewassen juist ook een bijdrage leveren aan de schone lucht. Als dit zo doorgaat, bereiken wij met zijn allen niets."" Niet tegen de boeren ""We strijden niet tegen de boeren"", zei Vollenbroek eerder op de avond, ""we willen de natuur overeind houden.","1"
"676","https://nos.nl/artikel/2340335-boeren-over-protestacties-de-puzzel-past-niet-meer-in-nederland.html","Veel agrariërs in Nederland steunen de recente boerenprotesten, blijkt uit een rondgang van de NOS en vakblad Nieuwe Oogst. Bijna 3250 veehouders, akkerbouwers en tuinders vulden een enquête in over de demonstraties. De afgelopen dagen waren er onder meer acties bij distributiecentra en provinciehuizen. Boeren demonstreerden daar tegen de invoering van een tijdelijke veevoermaatregel en voor eerlijke prijzen voor hun producten.We vroegen enkele boeren die de vragenlijst invulden waarom ze de acties wel of niet steunen. Jan Voncken (64), akkerbouwer in Limburg ""Ik steun de acties, al ben ik het niet helemaal eens met hoe ze verlopen. Het liefst zou ik zien dat de boeren niet demonstreren. Maar het vertrouwen is weg - dan krijg je zulke uitspattingen. Het probleem is dat je in een patstelling terechtkomt. Er zijn maar een paar mensen die met de overheid aan tafel zitten. We kunnen niet voldoende meepraten, maar het gaat wel over ons. En dan neemt de verdeeldheid onder de boeren ook nog eens toe."" ""Alles in de landbouw is van A tot Z bekend: van bijna elk landbouwbedrijf kun je uitrekenen wat de stikstofuitstoot is. Dat maakt het een van de weinige sectoren die je concreet op uitstoot kunt aanpakken. Maar hoeveel regels komen er nog? Gaan ze morgen bepalen wanneer ik als akkerbouwer mijn aardappelen of bieten moet bespuiten? Op die toer moeten we niet gaan. De overheid moet vertrouwen op het vakmanschap van de boer."" Evalien Smink (52), melkveehouder in Utrecht ""Ik ben bij bijna alle demonstraties geweest. Dat doe ik omdat ik het belangrijk vind dat onze stem gehoord wordt. Keer op keer wordt er in Den Haag niet geluisterd. Plannen lijken vast te liggen en worden doorgedrukt. Het Landbouw Collectief heeft diverse plannen aangedragen, maar die zijn van tafel geveegd."" ""Wat er de laatste dagen speelt, de regelgeving over het voeren van dieren, raakt me diep in het hart.","1"
"677","https://nos.nl/artikel/2337462-zeldzame-motie-van-afkeuring-in-eerste-kamer-tegen-ollongren.html","De SP in de Eerste Kamer heeft een motie van afkeuring ingediend tegen minister Ollongren van Binnenlandse Zaken. De oppositiepartij vindt het onverteerbaar dat de minister blijft weigeren om de huren per 1 juli te bevriezen. In de motie, van SP-senator Tiny Kox, wordt het beleid afgekeurd, en wordt Ollongren opgeroepen er alsnog voor te zorgen dat de huren niet omhoog gaan. ""Deze motie zegt niet: minister ga weg, maar minister, treed op!"", zei Kox bij de indiening.Een meerderheid van de senaat wil dat de gebruikelijke huurverhoging per 1 juli achterwege blijft, om te voorkomen dat huurders die getroffen zijn door de coronacrisis in de problemen komen. Tot twee keer toe nam de Eerste Kamer daarover een motie aan, maar Ollongren ziet niets in zo'n algemene huurbevriezing.Bewindspersonen hebben het recht moties van de Kamer naast zich neer te leggen, maar moeten dat wel motiveren. Liever oplossingen op maat Ollongren is bang dat met een algemene huurstop de verhuurders in de problemen komen. Ze ziet liever dat corporaties en particuliere verhuurders met hun huurders tot oplossingen op maat komen. Sommige corporaties hebben al aangekondigd dat de huurprijs gelijk blijft. De minister vindt het prima als dat vrijwillig gebeurt, maar verder wil ze niet gaan. De oproep van de SP om de huren te bevriezen wordt in de senaat gesteund door Forum voor Democratie, PVV, GroenLinks, PvdA, Partij voor de Dieren, 50Plus en OSF. Over de motie van afkeuring wordt volgende week gestemd, maar volgens Kox is er steun van een meerderheid. De regeringspartijen steunen de minister, maar zij hebben geen meerderheid in de Eerste Kamer. In de senaat wordt zelden een motie van afkeuring of van wantrouwen ingediend. Dat wordt over het algemeen gezien als een veel te politiek middel, dat meer thuishoort bij de Tweede Kamer. De Eerste Kamer ziet vooral toe op de kwaliteit van wetgeving.","1"
"678","https://nos.nl/artikel/2335925-volgende-week-debat-in-amsterdamse-raad-over-optreden-halsema.html","De Amsterdamse gemeenteraad houdt volgende week woensdag een spoeddebat waarin burgemeester Halsema uitleg moet geven over de demonstratie van gisteren op de Dam. Oppositiepartij VVD wil dat Halsema opstapt en heeft een motie van wantrouwen aangekondigd. Ook binnen de coalitie klinkt kritiek. Coalitiepartijen SP en D66 zeggen tegen AT5 dat Halsema het niet zo druk had moeten laten worden op de Dam. GroenLinks en PvdA zijn minder kritisch. Hun fractieleiders Femke Roos en Sofyan Mbarki stonden gisteren ook op de Dam. Volgens Roosma was ingrijpen niet mogelijk, Mbarki zegt dat niet-ingrijpen misschien wel de minst slechte optie was. D66 heeft veel vragen voor de burgemeester. ""Dit had voorkomen moeten worden, zo eerlijk moeten we zijn. Hoe hebben we als stad ervan uit kunnen gaan dat er maar 250 mensen kwamen? Waarom is op de Dam gedemonstreerd en niet op een plek met meer ruimte?"", zegt fractieleider Reinier van Dantzig tegen AT5.Ook de SP vindt dat Halsema uitleg verschuldigd is. Fractievoorzitter Erik Flentge: ""De vraag is nu hoe dat heeft kunnen gebeuren. Daar wil ik de burgemeester over bevragen. Ik denk dat ze naar Amsterdammers en andere Nederlanders uitleg verschuldigd is en ook naar de raad."" Wel noemt hij de vraag wat wel en niet mag ""nog echt wel een worsteling. Het is mooi dat zoveel mensen zich tegen racisme wilden uitspreken, maar met zoveel mensen bij elkaar staan, is ongelukkig."" NH Nieuws meldt dat Forum voor Democratie gisteren al riep om het vertrek van de burgemeester. Minister Grapperhaus zei vandaag in de Tweede Kamer dat het kabinet geen oordeel heeft over het optreden van Halsema, en dat ze zich in de gemeenteraad moet verantwoorden.","1"
"679",NA,"Het was een flink fiasco afgelopen april: de appathon georganiseerd door het ministerie van Volksgezondheid. De zeven kandidaat-corona-apps die toen werden gepresenteerd, werden massaal bekritiseerd door andere app-bouwers en experts. Daarop besloot het ministerie de app in eigen beheer te maken. Het project is open source: iedereen die er verstand van heeft kan online meediscussiëren en meedenken. Het is de eerste keer dat een ministerie een IT-project op die manier aanpakt.Het streven is om de app voor de zomervakantie af te hebben. Maar de bedenkingen die experts en privacy-organisaties in april hadden, zijn nog lang niet allemaal weggenomen. Afhankelijk van Google en Apple Een van de vragen is of de app wel goed gaat werken. Om erachter te komen of je in contact bent geweest met iemand die besmet is met corona, gebruikt de app bluetooth. Een probleem was: voor gegevensuitwisseling via bluetooth moet bij beide telefoons de app actief zijn. De app zou dus niet werken als je de app niet eerst 'aan' hebt getikt. Bovendien zaten er variaties in de bluetooth- systemen van Android- en iPhone-toestellen. Apple en Google hebben die problemen de afgelopen maanden gezamenlijk opgelost via updates. Maar een probleem blijft dat sommige telefoons betere bluetooth-ontvangers hebben dan andere, zegt hoogleraar computerbeveiliging Bart Jacobs. Jacobs zit in de begeleidingscommissie van de app maar spreekt namens zichzelf. ""Op goedkopere telefoons kan de bluetooth-ontvanger slechter werken en worden andere telefoons minder snel gedetecteerd."" In een reactie zegt Google in berekeningen te corrigeren voor de zwakkere ontvangers en zo alsnog de juiste afstanden tussen app-gebruikers in te kunnen schatten. Sommige deskundigen die Nieuwsuur sprak houden bedenkingen bij de afhankelijkheid van twee buitenlandse tech-giganten. ""Hier wordt technologie gebruikt waar dictators toch heel erg opgewonden van raken"", zegt Jacobs.","1"
"680","https://nos.nl/nieuwsuur/artikel/2334740-voert-de-oppositie-wel-oppositie-onnodig-gesteggel-past-niet-in-crisis.html","Hoe voer je in crisistijd oppositie tegen het kabinet? Het is een vraag waar de oppositiepartijen in de Tweede Kamer al maanden mee worstelen. Aan het begin van de coronacrisis was de steun voor het gevoerde beleid ook bij hen groot, maar nu willen partijen zich ook weer meer afzetten tegen het kabinet. Dat er begin volgend jaar verkiezingen zijn, speelt ook zeker mee. Want de VVD profiteert wel heel erg van de crisisaanpak van premier Mark Rutte. De partij staat in de peilingen inmiddels op 40 tot 46 zetels in de Tweede Kamer, dat zijn er 9 meer dan in maart. ""Ik zie dat er enorme waardering is voor Rutte als premier, en dat snap ik. Het is knap hoe hij Nederland door deze crisis leidt"", zegt GroenLinks-leider Jesse Klaver. ""Maar we gaan wel zien dat de komende tijd het politieke debat weer scherper wordt."" Met één hand op de rug Door de corona-uitbraak kwam de politiek in maart grotendeels stil te liggen. De debatagenda werd leeggemaakt, er bleef alleen een handjevol debatten over de aanpak van de crisis over. Slechts twee partijen, de PVV en Forum voor Democratie, lieten in die debatten openlijk kritiek horen over de ingestelde maatregelen. Oppositiepartijen zoeken naar ruimte om het kabinet te controleren in de spaarzame debatten, maar dat blijkt ingewikkeld in een crisis. Het kabinet werkt met noodverordeningen en spoedwetten, centraliseert zorginkopen en presenteert steunpakketten van tientallen miljarden euro's. ""Er zijn veel dingen die onder de noemer van crisis gebeuren"", zegt Lilian Marijnissen van de SP. ""Als volksvertegenwoordiger heb je altijd minder informatie en kennis dan de experts waar het kabinet nu mee overlegt. Het is onze taak om de macht te controleren, maar soms voelt het alsof we dat moeten doen met één hand op de rug.""","1"
"681","https://nos.nl/artikel/2337883-fractieleiders-spreken-over-coalitie-irritatie-zo-houden-we-het-niet-vol.html","Nu de greep van het coronavirus op de politieke agenda enigszins verslapt, komt er meer ruimte voor geharrewar, ook binnen de coalitie. De vier fractievoorzitters hebben vorige week een stevig gesprek gehad over de oplopende onderlinge irritatie. ""Als dit zo doorgaat, houden we het geen negen maanden meer vol"", was te horen. Directe aanleiding voor het uitpraatmoment was de opmerking van ChristenUnie dat het ""niet voorstelbaar"" is dat dit kabinet nog een besluit neemt over opening van vliegveld Lelystad. Kamerlid Bruins zei ruim een week geleden dat het vliegveld nog niet aan alle voorwaarden voldoet en dat het niet nodig is om nu al knopen door te hakken. VVD, en in mindere mate CDA, waren op zijn zachtst gezegd not amused. ""Er was geen enkele reden om daarover te beginnen, alles ligt stil, en dan toch even een puntje scoren"", klonk het. Vliegveld Lelystad is al jaren een heet hangijzer; het zou eerst in 2018 opengaan, maar dat werd om allerlei redenen verschillende keren uitgesteld. Vooral VVD is erg voor opening, en het staat ook in het regeerakkoord. Staatsgreep Niet alleen het dossier Lelystad leidde tot wrijving, vlak daarvoor was het biomassa. D66 en ChristenUnie zeiden daarover, ook vorige week, dat er geen subsidie meer naar nieuwe biomassacentrales zou moeten. Het kabinet houdt ondertussen juist vast aan biomassa. Dan nóg twee grieven aan het adres van D66: ""Ze pakken daar opeens Hugo de Jonge met zijn coronawet aan alsof hij een staatsgreep wil plegen."" En: ""waarom willen ze er direct een schepje bovenop nadat Remkes met zijn stikstofrapport is gekomen?"" Dat rapport kraakt de stikstofaanpak van het kabinet en regeringspartij D66 vindt samen met de oppositie dat Remkes groot gelijk heeft dat de uitstoot meer beperkt moet worden. Ook dat was tegen het zere been van VVD en CDA.","1"
"682","https://nos.nl/artikel/2338153-malieveldprotest-ik-heb-het-gevoel-dat-er-bewust-hard-is-ingegrepen.html","Een dag later is er nog veel te doen om de demonstratie tegen de coronamaatregelen, gisteren op het Malieveld in Den Haag. De betoging begon vreedzaam, maar eindigde met zo'n 400 arrestaties. Agenten zetten daarbij onder meer waterkanonnen in. Volgens de politie sloeg de sfeer om toen ""een groep onruststokers"" naar het centrum wilde gaan, onder anderen voetbalsupporters. Premier Rutte sprak vandaag van ""doorgesnoven hooligans"" Maar op sociale media wordt ook een ander beeld verspreid. Veel demonstranten vinden dat de politie te hardhandig optrad, ook tegen mensen die ogenschijnlijk niets deden, zeggen zij.Ook Hart voor Den Haag/Groep de Mos, met acht zetels de grootste politieke partij van Den Haag, zegt ""sterke signalen"" te hebben ontvangen ""over buitensporig hard optreden door de politie"". De partij wil een spoeddebat over de zaak, later deze week wordt bekend of dat er ook komt. Zelf zegt de politie in een reactie dat er ""duidelijk en op niet mis te verstane wijze"" is gewaarschuwd dat er ""geweld gebruikt ging worden als men niet zou weggaan"". De demonstranten zouden dus alle gelegenheid hebben gehad ""zich aan de ongeregeldheden te onttrekken"", zegt een woordvoerder. Volgens de 38-jarige Ageet, die er gisteren bij was, is inderdaad omgeroepen dat er tot 13.30 uur op het Malieveld mocht worden gedemonstreerd en dat iedereen daarna het veld moest verlaten. Maar op dat moment waren er nog niet zo veel mensen, zegt ze. ""Ik denk dat veel demonstranten niet wisten dat er een eindtijd was."" Ageet roemt de sfeer aan het begin van het protest. ""Mensen maakten muziek, er waren trommels, er waren veel hippieachtige mensen. Vredig, dat was het."" Ook toen ""de harde kern"" van Feyenoord en ADO Den Haag op een gegeven moment op het Malieveld kwam, bleef het goed gaan, aldus de Katwijkse. ""Zij zijn echt tussen ons in gaan staan. Ook zij wilden strijden voor onze vrijheid.""","1"
"683","https://nos.nl/artikel/2335918-enig-lid-50plus-in-europees-parlement-stapt-over-naar-cda-zijn-derde-partij.html","De fractie van 50Plus verdwijnt uit het Europees Parlement. Toine Manders, die vorig jaar voor de ouderenpartij werd verkozen, stapt over naar het CDA. Hij wil niks meer met 50Plus te maken hebben. ""De partij heeft een dubbele politieke doodzonde begaan. Ruzie in het openbaar is al niet goed, maar ruzie in een tijd van corona wanneer de achterban van vijftigplussers je hard nodig heeft is een extra zonde."" Manders heeft de afgelopen tijd nagedacht over wat hij politiek moest doen. Alleen verder gaan was volgens hem geen optie. ""Dan kan je niks bereiken. Bovendien lacht elke zaal waar je komt zich krom als je wordt geïntroduceerd als 'dit is de man die voor 50Plus werd verkozen'."" Sinds de ruzie bij 50Plus liep hij naar eigen zeggen met zijn ziel onder de arm. ""Ik ben gaan kijken op welke manier ik het verkiezingsprogramma het beste kon uitvoeren. En dus heb ik links en rechts gesprekken gevoerd en ik heb de verkiezingsprogramma's van de andere partijen vergeleken met dat van 50Plus."" Speciaal ouderengezant Dit weekend hakte hij de knoop door, nadat CDA-voorzitter Rutger Ploum hem vroeg om over te stappen. ""Ik word speciaal ouderengezant voor het CDA. Dat betekent dat ik overal in Nederland met ouderen in gesprek ga over koopkracht, eenzaamheid en natuurlijk pensioenen. En het programma van het CDA komt bijna overeen met mijn verkiezingsprogramma."" Bij het CDA zijn ze tevreden met de overstap van Manders. Hij is al een jaar lid van de grote Europese christendemocratische fractie in het Europees Parlement, waar het CDA ook toe behoort. Esther de Lange is vicefractievoorzitter van die EVP: ""We hebben hem leren kennen als iemand met wie we goed kunnen samenwerken."" Het is voor Manders zijn derde partij in het Europees Parlement. Eerder was hij lid voor de VVD (van 1999 tot 2014) en sinds de verkiezingen van 2019 dus voor 50Plus.","1"
"684","https://nos.nl/artikel/2335093-cda-afdelingen-op-de-bres-voor-migrantenkinderen-griekenland.html","Zo'n veertig lokale afdelingen van het CDA vinden dat de partij moet terugkomen van het standpunt dat er geen kinderen uit kampen in Griekenland naar Nederland worden gehaald. Ze doen daarvoor een oproep aan de partijtop in Trouw. Er zitten zo'n 5000 alleenreizende minderjarige vluchtelingenkinderen in Griekenland, van wie zo'n 3000 in onveilige omstandigheden zoals in de kampen op de eilanden. Diverse landen hebben gehoor gegeven aan de Griekse oproep om de kinderen onderdak te bieden, maar Nederland niet. Het kabinet vindt dat ze, onder betere omstandigheden, moeten worden opgevangen op het Griekse vasteland en heeft daarvoor geld vrijgemaakt. De CDA-fractie in de Tweede Kamer heeft ingestemd met die lijn, tot onvrede van lokale CDA'ers. Ze sluiten zich nu aan bij een oproep van hulporganisaties, die willen dat Nederlandse gemeenten ten minste 500 kinderen opvangen. De initiatiefnemer, wethouder Klaas Valkering uit het Noord-Hollandse Bergen, zegt dat zijn telefoon niet stilstaat. ""Als iets namelijk niet past binnen het gedachtegoed van onze partij, dan is het wel om 500 weeskinderen onder verslechterende omstandigheden in Griekse vluchtelingenkampen te laten zitten."" Onder de afdelingen die de oproep ondersteunen zijn Groningen, Haarlem, Hilversum en Amstelveen. Het CDA heeft in totaal bijna 400 lokale afdelingen, de oproep komt dus van zo'n tien procent daarvan. Kinderpardon Valkering vergelijkt het verzet met de situatie rond het kinderpardon vorig jaar. Ook toen riepen lokale CDA-politici de partijtop op om het standpunt te wijzigen. Het kinderpardon kwam er, waardoor honderden kinderen hier mochten blijven. ""Ik zie hier dezelfde beweging als rond het kinderpardon ontstaan"", zegt wethouder Valkering. ""Snel zal ook deze oproep zo luid klinken dat het hoofdbestuur er niet doof voor kan blijven.""","1"
"685","https://nos.nl/artikel/2331385-veel-twijfel-over-corona-app-maar-ontwikkeling-gaat-door.html","Na een week vol kritiek op de zeven gepresenteerde corona-apps, houdt minister De Jonge van Volkgezondheid goede moed. ""Ik geloof nog steeds in een app"", zegt hij. Vannacht maakte het kabinet bekend dat de app terug naar de tekentafel gaat. Volgens De Jonge kan een app helpen bij het bron- en contactonderzoek. Dat is bedoeld om uit te zoeken wie bij een patiënt in de buurt was en dus ook risico loopt. Bij het coronavirus werd zulk onderzoek snel losgelaten vanwege het grote aantal ziektegevallen: de GGD's konden het werk niet meer aan. Een app kan helpen om dat te voorkomen, zegt De Jonge. ""Mensen aanschrijven en uitnodigen voor een gesprek, dat gesprek voeren en contacten van die mensen weer bellen, is een veel langduriger proces dan een signaaltje van een app krijgen."" Niet overtuigd De doorsnee Nederlander deelt die overtuiging vooralsnog niet: 54 procent van de Nederlanders heeft nog geen duidelijke mening over de app, blijkt uit onderzoek van Ipsos in opdracht van de Universiteit van Amsterdam. Slechts 24 procent is overtuigd voorstander; als zeker is dat de maatregel tijdelijk wordt ingezet, stijgt dat wel naar 40 procent. Volgens het kabinet gaat het om een tijdelijke maatregel. ""Er zit een gat tussen wat de gemiddelde Nederlander vindt en wat het kabinet nu doet"", zegt UvA-hoogleraar politieke communicatie Claes de Vreese. De uitkomst van de presentatie van de zeven apps heeft dat vertrouwen waarschijnlijk geen goed gedaan, denken De Vreese en zijn collega's. In de Tweede Kamer leverde de app vanmiddag ook kritische vragen op, onder meer van het CDA, de PvdD en de PvdA. Van die laatste partij sprak fractievoorzitter Asscher over ""hobbyen met apps"". Ook de wetenschap is er nog niet zeker van dat de app waar het ministerie aan denkt, daadwerkelijk helpt om de verspreiding van het virus in te dammen.","1"
"686","https://nos.nl/artikel/2334839-koopzondag-op-eerste-pinksterdag-schrikt-christelijk-elburg-op.html","Hoewel de gemeenteraad in meerderheid er fel op tegen is, zullen 23 winkels in Elburg op Eerste Pinksterdag open zijn. ""We willen een statement maken richting de lokale politiek"", zegt Joop Zwart bij Omroep Gelderland. Hij heeft een kledingwinkel en is bestuurslid van de Winkel Vesting Elburg. ""Zonder een tijdelijke koopzondag redden we het niet, dan vallen er straks meerdere winkels om."" Elburg is een oud vestingstadje op de Veluwe, aan de boorden van het Veluwemeer. Het is een toeristische trekpleister, maar ook een plaats waar de bevolking voor het overgrote deel zeer gelovig is. In de gemeenteraad hebben ChristenUnie, Algemeen Belang en SGP samen met het CDA een meerderheid. ChristenUnie-fractievoorzitter Han Dickhof voelt niets voor een koopzondag op Eerste Pinksterdag. ""Wij hebben een duidelijk standpunt ingenomen in ons verkiezingsprogramma. Daar zijn wij op verkozen, en ik zie op dit moment geen reden om van ons standpunt af te wijken"", zei hij deze week. De andere kant opkijken ""Ik begrijp dat wel, vanwege een deel van hun achterban"", zegt Zwart. ""Ik ben ook christen. Ik heb altijd gezegd dat ik mijn winkel niet op zondag open zal gooien, ook al ben ik wel voorstander van keuzevrijheid. Maar dit jaar is bijzonder, en ook ik wil graag in deze crisistijd mijn winkel op zondag openen. Daarom is het nu tijd voor burgerlijke ongehoorzaamheid."" Niet alle winkels zullen op Eerste Pinksterdag open zijn. ""Maar de ondernemers die dichtblijven, zijn wel solidair met ons"", meent Zwart. Hij vindt dat de gemeente, die de kwestie maandagavond bespreekt, op 31 mei de andere kant moet opkijken en geen handhavers op pad moet sturen om winkeliers te beboeten. Overigens begint de koopzondag pas om 13.00 uur, ruim nadat de laatste kerkdienst is afgelopen.","1"
"687","https://nos.nl/artikel/2334574-ook-cda-voorzitter-ziet-landelijke-coalitie-met-fvd-niet-zitten.html","CDA-partijvoorzitter Rutger Ploum denkt niet dat zijn partij na de komende Tweede Kamerverkiezingen in een kabinet zal stappen met Forum voor Democratie. In een open brief aan de leden van het CDA schrijft hij: ""Meerdere uitspraken van de politiek leider van FvD zijn in mijn ogen niet verenigbaar met de principes die wij als CDA hoog houden."" Het is voor het eerst dat de partijvoorzitter zich uitlaat over samenwerking met Forum. Sinds vorige week zit het CDA samen met FvD in het provinciebestuur van Noord-Brabant. Dat leidde tot veel kritiek en zorgen bij delen van de achterban. Velen vragen zich af of het een voorbode is voor een coalitie met Baudet in Den Haag. Hoekstra en De Jonge""Ik begrijp dat en het is goed dat die vragen worden gesteld"", meldt Ploum. Hij verwijst naar uitspraken van de ministers Hoekstra en De Jonge, beiden in de race om de nieuwe lijsttrekker van de christendemocraten te worden. Hoekstra wil niet gaan regeren met een partij die de rechtsstaat en de democratie niet respecteert. De Jonge zei dat hij een coalitie met Forum ""niet ziet gebeuren"". Andere samenleving ""Ik onderschrijf wat zij hierover hebben gezegd"", schrijft Ploum. ""Het is op dit moment volstrekt helder dat landelijk Forum voor Democratie een andere samenleving voor ogen staat dan wij."" De keuze voor een coalitie is volgens de voorzitter uiteindelijk een keus van de landelijke politieke leiders. ""Als partijvoorzitter is het mijn verantwoordelijkheid om te waken over (de grenzen van) onze identiteit. En dat zal ik nadrukkelijk doen.""","1"
"688","https://nos.nl/nieuwsuur/artikel/2334102-woningnood-is-hoog-wethouders-willen-bouwen-in-het-groene-hart.html","ijdens de coronacrisis verdiept zich nog een crisis in Nederland: het tekort aan woningen loopt sterk op. Er moeten huizen gebouwd worden. Maar moet dat binnenstedelijk of mag dat ook buitenstedelijk? Lokale en provinciale bestuurders staan soms lijnrecht tegenover elkaar. ""Dit is geen natuur, dit is gras."" Wethouder Guus Elkhuizen (Samen Beter Nieuwkoop) van de gemeente Nieuwkoop spreidt zijn armen wanhopig midden in een weiland. ""En hier kunnen sociale huurwoningen worden gebouwd."" Crisis De Nieuwkoopse wethouder staat niet alleen. Wethouder Tymon de Weger (ChristenUnie) van de gemeente Woerden, wethouder Bob Duindam (D66) van de gemeente Oudewater en wethouder Gerard van As (Nieuw Elan) van de gemeente Alphen aan den Rijn zijn het politiek oneens, maar niet als het gaat over de woningbouw over de gemeentegrens. In de polders van het Groene Hart. ""We hebben een coronacrisis, maar ook een huizencrisis"", zegt van As. ""Dit is een vorm van woningnood, en zeker in de Randstad, die we nog nooit hebben gekend."" De doelstelling van het kabinet, 75.000 nieuwe woningen per jaar als oplossing voor de woningnood, komt door de stikstofcrisis, de coronacrisis én de energietransitie dit jaar in het nauw. Daarnaast is er een ander groot probleem in Nederland: ruimtegebrek. Verrommelde grond De druk van lokale bestuurders om nu ook te bouwen in gebieden die tot voor kort taboe waren, neemt toe. ""De emoties lopen altijd hoog op als je het over het Groene Hart hebt"", merkt Frans Blom op. ""Maar het Groene Hart is voor het overgrote deel landbouwgrond en voor een deel ook verrommelde en vrij uitgeteerde, arme grond."" Blom is voormalig senior consultant bij de Boston Consulting Group en samen met voormalige CEO's als Hans Weijers (Akzo Nobel) en Feike Sijbesma (DSM) en wetenschappers als Rianne Letschert, rector magnificus van de universiteit van Maastricht, onderdeel van de denktank Denkwerk.","1"
"689","https://nos.nl/artikel/2334661-boa-naar-ziekenhuis-na-belaging-door-jongeren-op-strand-ijmuiden.html","In IJmuiden is een buitengewoon opsporingsambtenaar (boa) naar het ziekenhuis gebracht met hoofdletsel na een mishandeling. Dat meldt de politie. Er zijn twee aanhoudingen verricht. Bij het incident waren meerdere handhavers betrokken. De boa in kwestie zou jongeren bij het strand hebben aangesproken omdat zij van een pier probeerden te springen waar dat niet mocht, zeggen getuigen tegen NH Nieuws. vEen van de jongeren zou geen identiteitskaart bij zich hebben gehad, waarop de boa tot een aanhouding overging. De handhaver werd vervolgens mishandeld. Op beelden is te zien hoe de handhavers worden belaagd door een groep jongeren. De politie wil nog geen details geven over het voorval en doet nog verder onderzoek. Een adviseur van vakbond BOA ACP signaleert een video van het incident op het strand en pleit voor een betere uitrusting van boa's: Marianne Schuurmans, voorzitter van de Veiligheidsregio Kennemerland en burgemeester van Haarlemmermeer, wil boa's bij gebrek aan een betere uitrusting bodycams meegeven. ""Dan laten we in ieder geval zien dat we filmen"", zegt ze in NOS Met het Oog op Morgen. ""En wellicht kunnen ze een noodknop krijgen, dezelfde als de politie heeft."" Ook wil Schuurmans bekijken of boa's meer met agenten kunnen optrekken, voor als het uit de hand loopt.De mishandeling in IJmuiden vindt ze onaanvaardbaar. ""Ik ben echt geschrokken van de beelden. Die jongens hebben er gestaan om ons te helpen en onze veiligheid en gezondheid in de gaten te houden. Dat dit gebeurt, vind ik onacceptabel."" Protest Boa's vragen al langere tijd om wapens voor zelfverdediging, zoals een wapenstok. De handhavers stuitten daarbij in het verleden op weerstand van de politiek en de politie. De handhavers vinden dat ze betere spullen nodig hebben om zich te kunnen verdedigen tegen geweld op straat. Zo eisen zij dat ze ook een bodycam en pepperspray bij zich mogen dragen.","1"
"690","https://nos.nl/artikel/2334607-rotterdamse-boa-s-schrijven-drie-dagen-geen-boetes-geef-ons-wapenstok.html","Met het warme weer hebben buitengewone opsporingsambtenaren (boa's) hun handen vol aan het handhaven van de coronamaatregelen. Dat geldt niet in Rotterdam: de handhavers in de Maasstad zullen zeker drie dagen geen boetes uitschrijven, uit protest tegen het feit dat ze niet worden uitgerust met wapenstok en pepperspray. De toezichthouders eisen al langere tijd betere uitrusting, maar het ministerie van Justitie en Veiligheid vindt dat het geweldsmonopolie uitsluitend bij de politie hoort te liggen. Ook de Rotterdamse burgemeester Aboutaleb is tegen en vreest dat het bewapenen van boa's de situatie juist geweld kan uitlokken. Daar is de Rotterdamse boa Sharon de Zoete het niet mee eens. ""De politiek beseft niet dat wij in dezelfde geweldsituaties belanden als de politie"", zei ze in het NOS-radioprogramma Met het Oog op Morgen. ""De maatschappij verhardt. Ons werk is in veel opzichten niet meer veilig"", stelt De Zoete. Op Eerste Paasdag raakten vijf collega's in Rotterdam gewond, nadat ze een groep twintigers hadden aangesproken omdat ze onvoldoende afstand van elkaar hielden. ""De politie kwam na een aantal minuten, maar toen waren er al collega's gewond geraakt."" De wapenstok had een afschrikwekkend effect kunnen hebben, denkt ze. ""Je hoeft niet meteen te slaan. Je kan ermee mensen op afstand houden."" Een laatste redmiddel dus, volgens haar Amsterdamse collega Anita Meijer. Zij mag als handhaver in het Amsterdamse openbaar vervoer al wel een wapenstok gebruiken, na het volgen van een training. Ze heeft het geweldsmiddel al meerdere keren moeten gebruiken, zegt ze. ""Het dieptepunt was tijdens een nachtdienst. Het was kwart over vijf 's ochtends, dat weet ik nog goed."" Meijer sprak een rokende man aan op Amsterdam Centraal en dreigde met een bekeuring. Hij werkte niet mee en toen ze de bekeuring wilde uitschrijven, trok hij een busje uit zijn binnenzak.","1"
"691","https://nos.nl/collectie/13842/artikel/2336372-meer-en-breder-publiek-bij-reeks-anti-racismedemonstraties-nederland","Utrecht, Enschede, Nijmegen, Rotterdam, Breda, Groningen, Den Haag, Maastricht, Amsterdam en vandaag in Tilburg en Eindhoven. Duizenden mensen gingen deze week de straat op tegen racisme en politiegeweld. Ook voor volgende week zijn er acties aangekondigd. De demonstraties verspreiden zich als een olievlek over Nederland en dat overtreft de verwachtingen van organisatoren. ""Ik was op een positieve manier verrast door de grote aantallen mensen"", zei Mitchell Esajas gisteren in Nieuws en Co op NPO Radio 1. Als mede-organisator was hij bij de acties in Rotterdam en Amsterdam aanwezig. ""Daar waren veel jongeren en mensen van allerlei achtergronden. Ik ben er erg door geïnspireerd dat mensen zeggen: we pikken het niet meer."" 'Veel mensen voor het eerst' In beide steden deden naar schatting zo'n 5000 mensen mee. Dat zijn uitzonderlijke aantallen volgens Jacquelien van Stekelenburg, hoogleraar sociale verandering en conflict aan de Vrije Universiteit. ""In het verleden bleven anti-racismeprotesten relatief klein met hoogstens een paar honderd man. Nu is er duidelijk een breder publiek. Veel mensen die voor het eerst gaan, zwart en wit, jong en oud."" De samenwerking van meerdere actiegroepen bij het organiseren van demonstraties en het mobiliseren van deelnemers spelen een belangrijke rol bij het toegenomen aantal deelnemers. Die hebben samen de vertaalslag gemaakt van de protesten in de VS naar de situatie in Nederland, legt Van Stekelenburg uit. Kick Out Zwarte Piet is natuurlijk niet opgericht tegen politiegeweld, maar wel tegen racisme. En die hebben een breed netwerk en ervaring met het organiseren van protestacties."" Door het thema breder te trekken dan Zwarte Piet en de focus te leggen op het aanwezige racismeprobleem in Nederland, groeit volgens Van Stekelenburg de kans op meer deelnemers. Emotie De video van de stervende George Floyd met een knie in zijn nek is een extra trigger.","1"
"692","https://nos.nl/nieuwsuur/artikel/2333030-ik-hoop-dat-bestuur-stapje-opzijzet-na-dieptepunt-in-geschiedenis-denk.html","Fractievoorzitter Farid Azarkan hoopt dat het tweekoppige bestuur van de politieke partij Denk na vandaag ""een stapje opzijzet"". Dat zegt hij in Nieuwsuur. ""Ik heb er goede hoop op dat ze tot inkeer komen en zeggen 'dit was niet zo verstandig, dit versplintert de partij'."" ""Er moet een einde komen aan deze wijze van opereren vanuit het bestuur. We zien in het handelen van vandaag een dieptepunt in onze geschiedenis."" Het bestuur van Denk royeerde Azarkan vanmorgen met onmiddellijke ingang. Hij zou de partij ""bij voortduring op onredelijke wijze"" benadelen. Maar Azarkan is niet van plan te stoppen als fractievoorzitter. ""Ik ben, naar ik heb begrepen, geen lid meer van Denk. Dat kan het bestuur beslissen, maar de fractie in de Tweede Kamer gaat over haar eigen handelen."" ""Dat betekent dat ik fractievoorzitter ben en morgen gewoon in debat ga met de minister-president en minister Hugo de Jonge.""Rebellie Het bestuur, onder leiding van Selçuk Öztürk, verwijt Azarkan onder meer ""rebellie"". Azarkan had vorig jaar met mede-Kamerlid Tunahun Kuzu de toekomst en het lijsttrekkerschap van Denk besproken tijdens een reis naar Istanbul, zonder dat Öztürk ervan wist. Öztürk wilde hier een onderzoek naar starten. Een paar dagen later vond hij dat onderzoek volgens Azarkan toch niet meer nodig. ""Maar nu zegt Öztürk ineens dat hij hier nog boos over is. Dat is toch geen politiek bedrijven, geen verantwoordelijkheid nemen?"" Ook de andere ""rare"" aantijgingen van het bestuur zijn volgens Azarkan nergens op gestoeld. ""Öztürk zegt eigenlijk 'ik schrijf alles wat de afgelopen jaren mij dwarszit op papier, en ik zet je uit de partij'. Hij stuurt de anderhalve pagina aantijgingen ook naar 3500 leden. Zo kennen we de heer Öztürk ook, het is iemand die veel vanuit vijandschap denkt, complotdenkt.""Broedermoord Binnen Denk is al langer een strijd gaande tussen voorzitter Öztürk en een groot deel van de partij. ","1"
"693","https://nos.nl/artikel/2333754-cda-raadslid-uit-lopik-heeft-spijt-en-stapt-op-om-domme-appjes.html","Het CDA-raadslid Hugo Westerlaken stapt op na de publiciteit over de omstreden appgroep van leden van de politieke jongerenorganisatie JOVD, gelieerd aan de VVD. De CDA'er werd, zoals meer buitenstaanders, toegelaten in de app-groep en nam deel aan de uitwisseling van grove berichten. Westerlaken: ""Ik heb spijt en neem nu de stap mijn bijdrage aan de politiek te beëindigen door per direct te stoppen met mijn werk als raadslid van Lopik."" Westerlaken stuurde in de appgroep onder meer een plaatje van FvD-leider Baudet aan een galg, zo heeft hij bevestigd. Ook gingen er in de groep plaatjes rond van PVV-leider Wilders in een nazi-uniform en van Adolf Hitler tussen jonge vrouwen met het woord 'gassers' en de ss'en geschreven als in het logo van de SS. ""De mensen die ik hiermee gekwetst heb, bied ik bij deze mijn oprechte excuses aan"", zegt Westerlaken in een verklaring. ""De Tweede Wereldoorlog was een verschrikkelijke tijd, een tijd die ik niet lichtzinnig had moeten verbinden met wat ons als mensen met elkaar verbindt of uit elkaar houdt. Ik heb dit nooit gewild en ben te ver gegaan."" Student Westerlaken werd in 2018 als student raadslid. Hij was ook landelijk bestuurslid van het CDJA, de jongerenorganisatie van het CDA. Het landelijk bestuur van het CDA, het bestuur van het CDJA en de CDA-fractie in Lopik vinden het besluit van Westerlaken terecht en ""de enige optie"" omdat hij de partij nu niet langer kan vertegenwoordigen. ""Dit is niet zoals we de heer Westerlaken kennen in zijn optreden binnen de fractie en in de raad"", zeggen de gezamenlijke besturen. De integriteitscommissie gaat onderzoek doen naar zijn handelen. De VVD wil weten welke leden van de JOVD omstreden plaatjes hebben verspreid. Als daar VVD-leden tussen zitten, wordt bekeken of tegen hen opgetreden kan worden.","1"
"694","https://nos.nl/artikel/2333858-tweede-kamer-opnieuw-kritisch-over-optreden-minister-in-hawija-dossier.html","De Tweede Kamer is opnieuw kritisch over het optreden van minister Bijleveld in het dossier over Hawija, de Iraakse stad waar naar schatting zeventig burgerdoden vielen bij een Nederlandse luchtaanval op een bommenfabriek van IS. De Kamer vindt dat Bijleveld onvoldoende haar best heeft gedaan om de informatie, waar verschillende Kamerleden om hadden gevraagd, boven tafel te krijgen. Zij wilden onder meer weten hoe tot het bombardement is besloten en of meteen duidelijk was dat er burgerslachtoffers waren gevallen. Bijleveld heeft informatieverzoeken gedaan, maar mocht van de Amerikanen geen rapporten en documenten aan het parlement geven. Een deel van de Kamerleden vindt dat de minister toen harder met haar vuist op tafel had moeten slaan. Detective De informatie kwam namelijk wel naar boven toen NOS en NRC de documenten in de VS hadden opgevraagd. D66-Kamerlid Belhaj: ""De Kamer moet steeds als een soort detective optreden om feiten boven tafel te krijgen. Om vervolgens weer allemaal nieuwe feiten in de krant te lezen."" Die nieuwe feiten waren dat de CIA vooraf had gewaarschuwd dat er burgerdoden zouden kunnen vallen. Een Amerikaanse luchtmachtcommandant die betrokken was bij het Nederlandse bombardement op Hawija had bovendien bedenkingen bij die aanval, en hield rekening met burgerdoden. GroenLinks vindt dat de minister zich heeft laten afschepen door een politiek gezien lagere Amerikaanse functionaris. Zij kreeg een afwijzing op haar vragen van een plaatsvervangend onderminister. Kamerlid Van Ojik: ""Dat is een diplomatieke oorvijg. De minister heeft niet eens antwoord geëist van haar ambtgenoot."" Regeringspartijen VVD en CDA vinden dat er geleerd moet worden van wat er fout is gegaan. Bijvoorbeeld door betere afspraken te maken met de Amerikaanse defensie-organisatie in gevallen dat Nederland daar weer mee gaat samenwerken. Wantrouwen Ook dit keer kan de minister een motie van wantrouwen verwachten. Dat gebeurde bij een eerder debat vorig jaar ook.","1"
"695","https://nos.nl/nieuwsuur/artikel/2330722-een-goede-manager-tijdens-de-crisis-maar-ook-de-man-die-ons-uit-de-crisis-leidt.html","Hét gezicht van de coronacrisis in ons land is premier Mark Rutte. Aanvankelijk wat lacherig handenschuddend, maar nu in een centrale rol, met een klein team vertrouwelingen om zich heen. Veel partijen prijzen zijn rol als crisismanager. Toch zijn er ook vragen of hij het coronavirus aanvankelijk niet heeft onderschat. ""Die vragen zijn er ook binnen de coalitie, maar zelfs de meeste oppositiepartijen vinden het nu nog te vroeg om deze vraag hardop te stellen"", zegt politiek verslaggever Arjan Noorlander. ""Rutte zelf benadert de crisis zo a-politiek mogelijk."" Tegenspraak organiseren Uri Rosenthal, crisisdeskundige, oud-minister en vertrouweling van de premier, denkt dat Rutte bij uitstek geschikt is om een crisis te leiden. ""Het is een misverstand dat er bij een crisis maar één is die op alle knoppen drukt. In een crisis gaat het er juist om dat je beseft dat anderen het werk moeten doen, en dat moet je arrangeren. En dat kan Rutte als geen ander."" Volgens Rosenthal is Rutte ook iemand die tegenspraak organiseert. ""Rutte is een man die precies wil weten hoe het in elkaar zit. Hij is niet tevreden met algemene verhalen of theorieën, hij vraagt naar de feiten."" Toch zijn juist die feiten niet altijd voorhanden: kenmerk van een crisis is dat je niet alle informatie hebt, maar wel beslissingen van levensbelang moeten nemen. Anders dan in andere landen heeft de premier in ons staatsbestel eigenlijk geen heel grote rol, zegt hoogleraar bestuursrecht Paul Bovend'eert. ""We zijn in Nederland niet zo gesteld op sterke leiders. Qua bevoegdheden heeft de premier niet zo veel in de melk te brokkelen, heel anders dan in het buitenland."" Zo beschikt Rutte niet over ""doorzettingsmacht"" om besluiten door te drukken. Ook kan hij geen ministers ontslaan, zoals bondskanselier Angela Merkel in Duitsland wel kan.","1"
"696","https://nos.nl/artikel/2332478-advocaat-volkert-van-der-graaf-beticht-justitie-van-misbruik-bevoegdheden.html","Het Openbaar Ministerie heeft jarenlang misbruik gemaakt van zijn bevoegdheden in de zaak rond Volkert van der Graaf, de moordenaar van Pim Fortuyn. Dat zegt zijn advocaat, Willem Jebbink, tegen de NOS. Volgens hem heeft het OM zich laten leiden door politieke belangen en zijn Van der Graaf daarom onevenredig zware voorwaarden opgelegd. Sinds donderdag zit de straf van Van der Graaf er officieel op. Toen hij in 2014 uit de gevangenis kwam, legde het Openbaar Ministerie hem een aantal voorwaarden op, zoals toezicht van de reclassering, het dragen van een enkelband en gebiedsverboden. De rechter had bij de veroordeling in 2003 geen voorwaarden gesteld. ""Het OM heeft buiten de rechter om feitelijk zes jaar voorwaardelijke straf opgelegd"", zegt Van der Graafs advocaat Jebbink. ""In een rechtsstaat is het de rechter die straf oplegt en niet de wetgever of het OM. Dat is hier in wezen wel gebeurd."" Juridische strijd Over de voorwaarden lagen Van der Graaf en justitie jarenlang in de clinch. Beide partijen spanden procedures aan die Van der Graaf grotendeels won. Jebbink: ""Dat is niet mijn of zijn verdienste, dat komt door het misbruik dat het OM de afgelopen zes jaar heeft gemaakt van zijn bevoegdheden en doordat de wet vooraf geen rechterlijke controle op het OM regelt."" De kans dat Van der Graaf nog eens een moord zou plegen, is door deskundigen altijd ingeschat als laag. Daarom was het onredelijk om toch strenge voorwaarden op te leggen, stelt Jebbink. ""Het doel van dit soort voorwaarden is namelijk het verlagen van de kans op herhaling. Maar lager dan 'laag' kan niet, dus in de zaak van mijn cliënt was niets meer te bereiken."" Volgens Jebbink heeft het OM een 'politiek spel' gespeeld.","1"
"697","https://nos.nl/artikel/2332605-boegbeeld-van-ruziend-50plus-vertrekt-maar-blijft-opkomen-voor-ouderen.html","Henk Krol stapt ""na elf bewogen jaren"", zoals hij zelf zegt, op bij 50Plus. Hij neemt geen afscheid van de politiek maar richt zijn eigen Partij voor de Toekomst op, neemt zijn zetel mee en blijft in de Tweede Kamer.De ""ego's bij 50Plus"" hebben voor problemen gezorgd, zegt Krol vandaag over zijn besluit. ''Het is de afgelopen maand een grote zooi geworden.''Wat ging er vooraf aan het vertrek van dit boegbeeld van de ouderenpartij? Na het vertrek van het partijbestuur toog de 50Plus-leider deze week naar de Hema om een aantal spiegels te kopen. Die stuurde hij naar die ""hotemetoten"" van de ouderenpartij, die de breuk met het partijbestuur volgens hem op hun geweten hadden. Zij moesten zichzelf maar eens diep in de ogen kijken, was het idee. Het was een typisch Krol-grapje. Het 'gezicht' van de ouderenpartij vindt het ""gekissebis over poppetjes en regeltjes"" niet kunnen in een tijd ""dat er mensen zijn, vooral ouderen, die vanwege corona in eenzaamheid sterven"". Nu Krol de partij verlaat, verliest 50Plus in de aanloop naar de verkiezingen van maart 2021 een aansprekend boegbeeld. De partijleider werd in december nog met 'Noord-Koreaanse meerderheid' herkozen. Hij was de enige kandidaat en werd door het bestuur aangeprezen als een ervaren politicus die ""onvermoeibaar opkomt voor de belangen van ouderen in Nederland"". De zeventigjarige Henk Krol is de enige lijsttrekker die 50Plus tot nu toe heeft gehad. Toen hij zich in 2011 bij de nieuwe partij aansloot, was hij als oprichter en hoofdredacteur van de Gay Krant al een bekende Nederlander. Hij kreeg voor zijn inzet voor homo's in Nederland een lintje (1999) en de eerste Jos Brink Prijs van het ministerie van OCW (2009).","1"
"698","https://nos.nl/nieuwsuur/artikel/2332552-de-kiezer-gaat-dit-gedoe-echt-niet-vergeten.html","Het verhaal over het geruzie bij 50Plus krijgt zondagochtend een nieuwe ontknoping. Dan maakt Henk Krol bekend of hij door wil als partijleider. Wat het besluit ook wordt, de vraag is of 50Plus de zoveelste ruzie wel te boven kan komen. Vertrekkend partijvoorzitter Geert Dales zegt tegen Nieuwsuur, dat een rondgang in en rond de partij maakte, dat momenteel ""honderden leden"" de partij verlaten en dat er tienduizenden euro's aan juridische kosten worden uitgegeven. Precieze getallen zegt Dales niet te hebben. ""Maar de schade is enorm."" De ledenraadpleging, die vanwege het interne wantrouwen nu onder toezicht van ingehuurde juristen zal plaatsvinden, kost volgens Dales alleen al 30.000 euro. Immaterieel is de schade volgens Dales ook ""gigantisch"". ""De kiezer gaat dit echt niet vergeten."" Onenigheid over gedoe Hoe het nieuwste gedoe binnen 50Plus begon? Zelfs daar is onenigheid over. Geert Dales, zegt bijvoorbeeld dat het ontstond toen partijleden zich gingen verzetten tegen digitale ledenvergaderingen. Kamerlid Corrie van Brenk, stelt dat het was toen Krol half maart zei dat Dales hoog op de lijst moest komen bij de verkiezingen. Daar verzette ze zich fel tegen. Feit is dat het vertrouwen in Dales onlangs werd opgezegd door verscheidene partijprominenten en de hele Tweede Kamerfractie, op Krol na. Zij noemden de stijl van Dales ""autocratisch en weinig democratisch"". Dales kondigde vorige week uiteindelijk zijn aftreden aan. Daarmee is het geruzie niet klaar. Voorlopig blijft Dales demissionair besturen, terwijl Kamerleden hem niet vertrouwen. En Henk Krol ziet dat zijn fractie tegen hem is ingegaan. Hij zag in Dales juist iemand die het gedoe in de partij even had gesust. Afgelopen week lekte uit dat Krol, met het deel van zijn partij dat zich tegen Dales verzet, overeen zou zijn gekomen dat de partij anders ingericht moet worden.","1"
"699","https://nos.nl/artikel/2330449-ook-partijraad-denk-wil-dat-voorzitter-ozturk-opstapt-maar-hij-blijft.html","Voorzitter Selçuk Öztürk van Denk blijft gewoon op zijn plek, al wil nu ook de partijraad van de politieke beweging dat het volledige bestuur onmiddellijk opstapt. Öztürk schrijft vandaag in een brief aan de leden dat uit een rapport van de door hem ingehuurde professor Tom Zwart blijkt dat het wegsturen van het bestuur niets zou oplossen. Binnen Denk woedt al een paar weken een machtsstrijd. De twee mannen die de partij in 2014 oprichtten, Tunahan Kuzu en Selçuk Öztürk, gaan rollend over straat. Kuzu beschuldigt Öztürk van een poging tot politieke broedermoord, omdat hij verhalen over een buitenechtelijke affaire van hem actief naar buiten zou hebben gebracht. Beiden zijn ook Kamerlid namens Denk. Het derde Kamerlid, Farid Azarkan is inmiddels fractievoorzitter en vroeg het bestuur vorige week al om op te stappen om de rust in de partij weer terug te brengen. Öztürk wilde niet verdergaan dan het aanstellen van een onderzoeker/bemiddelaar, de Utrechtse hoogleraar cross-cultureel recht Tom Zwart. Die werd afgelopen vrijdag aangezocht. Aanblijven is gewettigd Volgens Öztürk heeft Zwart nu al een eerste rapport uitgebracht, waarin hij stelt dat de wens van het bestuur om voorlopig aan te blijven ""gewettigd"" wordt door de statuten en een ""politiek feit"" is. ""Daarnaast wordt niet duidelijk gemaakt welk probleem door het aftreden van het bestuur zou worden opgelost"", zou Zwart volgens Öztürk concluderen. Het bestuur kan tot de algemene ledenvergadering van 6 juni aanblijven, maar de voorbereidingen van de verkiezingen van volgend jaar zouden gedaan moeten worden door een aparte commissie, staat in de conclusies die door Öztürk zijn toegevoegd aan de brief aan de leden. Gisteren stuurde de partijraad, dat het bestuur adviseert, juist een brief waarin wordt opgeroepen tot aftreden. De brief is in handen van de NOS. De leden van de partijraad, vertegenwoordigers van lokale afdelingen, schrijven: ""Wij constateren dat het bestuur onderdeel is geworden van het conflict, waardoor er de schijn van belangenverstrengeling kan ontstaan","1"
"700","https://nos.nl/artikel/2328767-tunahan-kuzu-moest-weg-om-relatie-met-medewerkster-denk.html","Partijleider Tunahan Kuzu van Denk, die vorige week onverwachts zijn vertrek uit de politiek aankondigde, deed dat omdat hij wordt achtervolgd door een inmiddels beëindigde relatie met een medewerkster van zijn partij, meldt HP/De Tijd.  Dat blad beschikt over een schriftelijke verklaring van de vrouw, waarin ze vermeldt dat na afloop van de verhouding een incident plaatsvond waarbij de gehuwde Kuzu zich 'grensoverschrijdend' heeft gedragen. De vrouw informeerde de huidige partijleider Farid Azarkan over het voorval. Die zou zich geschokt hebben getoond en haar hebben gezegd dat hij over de consequenties wilde nadenken, maar vervolgens niets meer hebben laten horen. Daarop nam de vrouw Kamervoorzitter Arib in vertrouwen, die haar adviseerde om aangifte te doen. Daartoe was zij niet bereid, blijkt uit een e-mail van Arib die ook in bezit is van HP/De Tijd. Een woordvoerder van Arib bevestigt dat dat gesprek heeft plaatsgevonden, maar wil niet op de zaak ingaan. WhatsApp-gesprek Vervolgens besloot de vrouw om de kwestie te laten rusten, omdat ze opzag tegen de gevolgen die openbaarmaking kon hebben voor haar leven. Ze vond elders een baan, maar enkele weken geleden zocht partijvoorzitter Öztürk via via contact met haar. Hij bleek van plan om Kuzu met de affaire te confronteren, samen met de oud-CDA'er Ayhan Tonca, die vorig jaar lijsttrekker was voor Denk bij de Europese Verkiezingen. De vrouw wilde hier niet aan meewerken en blijkens een WhatsApp-gesprek heeft zij Öztürk dat ook duidelijk gemaakt, maar die reageerde niet op haar berichten en heeft Kuzu toch gesproken, zegt zij. Enkele dagen later maakte Kuzu zijn vertrek bekend.","1"
"701","https://nos.nl/artikel/2323722-peiling-boeren-klaar-met-politiek-deel-wel-bereid-tot-stikstofmaatregelen.html","Veehouders zeggen het vertrouwen in politici en besturen te hebben verloren, en vinden dat ze genoeg hebben gedaan in de stikstofcrisis. Maar een deel van hen is wel bereid om zelf stikstofmaatregelen te nemen, blijkt uit een peiling van Boerderij en EenVandaag onder ruim 1400 veehouders.Twee derde van de boeren zegt bereid te zijn over te stappen op voer waarin minder eiwit zit. Ook willen de meeste boeren nadenken over het verkopen of 'verleasen' van stikstofruimte aan anderen. De helft van de boeren zegt na te willen denken over kringlooplandbouw, al weet driekwart van de boeren niet wat dit precies is en wat het kabinet van hen verwacht. De veehouders die vlakbij een natuurgebied hun bedrijf hebben zijn verdeeld over het laten uitkopen van hun bedrijf. Een derde van hen zegt misschien bereid te zijn om zich vrijwillig uit te laten kopen, 15 procent is daar zeker van, als daar tenminste een eerlijke vergoeding voor komt. De helft van de veehouders in de buurt van natuurgebieden ziet er niets in. Weinig vertrouwen in LTO en politiek Uit de peiling van Boerderij en EenVandaag blijkt verder dat veehouders weinig vertrouwen hebben in Land- en Tuinbouworganisatie LTO. Een minderheid van 38 procent steunt de organisatie nog. Er is fors meer (85 procent) vertrouwen in het LandbouwCollectief, een samenwerkingsverband tussen diverse boerenorganisaties. Ook Agractie (79 procent) en het Farmers Defence Force (69 procent) worden door een meerderheid van de boeren vertrouwd. In de politiek zeggen veehouders amper vertrouwen te hebben. Premier Rutte, landbouwminister Schouten en het kabinet hebben nog het vertrouwen van twee op de tien boeren. Ook provinciale politici hoeven niet te rekenen op veel sympathie van de veehouders. Een kwart van hen vertrouwt die nog. Vooral in Groningen, Zuid-Holland en Noord-Brabant is de steun laag, in Friesland, Drenthe en Limburg is er iets meer vertrouwen.","1"
"702","https://nos.nl/nieuwsuur/artikel/2325939-wat-gaat-er-mis-tussen-het-binnenhof-en-overheidsinstanties.html","Zwarte lijsten van onschuldige mensen bij de Belastingdienst, uitkeringsfraude bij het UWV en rijbewijzen die niet op tijd worden verlengd door drukte bij het CBR. Er gaat veel mis bij uitvoeringsorganisaties van de overheid en dat gaat de Kamer nu onderzoeken, maar wellicht niet zo diepgaand als sommigen hoopten. De commissie van Kamerleden is vandaag gestart en wil vooral een 'helikopterview' geven: waar gaat het mis tussen het Binnenhof en de werkvloer? Maar de kersverse voorzitter van de commissie, VVD-Kamerlid André Bosman, zegt op de vraag of zijn commissie bijvoorbeeld ook diep in de cultuur van uitvoeringsdiensten gaat duiken: ""Nee, daar hebben we geen tijd voor."" Menselijke maatOok een onderzoek naar de reden waarom gevoelige informatie van de werkvloer bij de Belastingdienst telkens niet naar boven komt drijven, is wat hem betreft ""te intern"". Bosman wil namelijk in een jaar klaar zijn en zich vooral focussen op de link tussen de politiek en de uitvoeringsorganisaties. ""Het gaat om wat wij besluiten en het effect op de organisaties."" Ook wil hij weten of de ""de menselijke maat"" uit het oog is verloren. Eén van de vragen is of de Tweede Kamer de uitvoeringsorganisaties opzadelt met onmogelijke opdrachten. Bosman:""Een heel simpel voorbeeld: als er in december een amendement op een belastingwet wordt aangenomen over de uitvoering van de belasting al een jaar later, dan kan je er bijna donder op zeggen dat dat een probleem geeft."" Het is in het verleden gebleken dat de Belastingdienst de systemen niet zo snel kan aanpassen. Er zijn inmiddels veel uitvoeringsorganisaties die de politiek kopzorgen bezorgen, zoals ook bijvoorbeeld de IND. Maar Bosman wil zich met het onderzoek eerst richten op de Belastingdienst, het UWV en het CBR. ""Het zijn grote maatschappelijke uitvoeringsdiensten die heel veel mensen raken.","1"
"703","https://nos.nl/artikel/2325652-linkse-partijen-strijden-samen-tegen-belastingplannen-kabinet.html","GroenLinks, PvdA en SP gaan gezamenlijk proberen de belastingplannen van het kabinet bij te sturen. Als de coalitie grote bedrijven opnieuw een korting van 2,4 miljard euro op de winstbelasting wil geven, zullen ze alle drie tegen het hele belastingplan voor 2021 stemmen. Dat hebben de linkse partijen bekendgemaakt op een gezamenlijke bijeenkomst in Amsterdam. In plaats van lastenverlichting voor multinationals, willen de progressieve partijen dat er meer wordt geïnvesteerd in de aanpak van grote maatschappelijk problemen. Ze eisen een eerlijk klimaatbeleid, betaalbare huizen en het versterken van kwetsbare natuur, het onderwijs en de zorg. Eerste Kamer Als de linkse partijen inderdaad tegen het belastingplan stemmen, komt het kabinet in de Eerste Kamer in de problemen. Daar hebben VVD, CDA, D66 en ChristenUnie geen meerderheid en zijn ze dus afhankelijk van de steun van oppositiepartijen. Op zich kan het kabinet ook met andere partijen zoals de SGP, 50Plus en de Onafhankelijke Senaatsfractie (OSF) tot een meerderheid komen, maar de opstelling van de linkse partijen beperkt wel de mogelijkheden. Afgelopen jaar stemden PvdA en SP ook al tegen het belastingplan voor 2020. Omdat GroenLinks toen wel steun gaf, haalden de voorstellen toch een meerderheid. Maar deze keer zitten de drie partijen op één lijn, maakten de partijleiders duidelijk. Koerswijziging ""De tijd van rechtse politiek is voorbij"", zei GroenLinks-leider Jesse Klaver. ""Vanavond komen wij samen met een pleidooi voor solidariteit."" Volgens Lilian Marijnissen van de SP is de nood hoog en zijn investeringen in de samenleving keihard nodig. PvdA-voorman Lodewijk Asscher wil een koerswijziging van het kabinet: ""Geen belastingverlaging voor grote bedrijven, maar keuzes die goed zijn voor alle Nederlanders."" De coalitie begint de komende tijd met de onderhandelingen over de begroting en de belastingplannen voor volgend jaar. GroenLinks, PvdA en SP willen met hun boodschap hun stempel drukken op die onderhandelingen.","1"
"704","https://nos.nl/nieuwsuur/artikel/2320863-hebben-rechters-te-veel-macht-fel-debat-tussen-jetten-en-baudet.html","Moeten we Nederlandse IS-kinderen terughalen? Moeten we hardere maatregelen nemen tegen klimaatverandering? Wie neemt die beslissing: politici of rechters? Met een nieuwe wet wil Thierry Baudet (FvD) ervoor zorgen dat rechters geen uitspraak meer kunnen doen over politiek gevoelige kwesties. ""De rechter heeft in de Urgenda-zaak een hele grote fout gemaakt"", zegt hij vanavond in een Nieuwsuur-debat met Rob Jetten (D66). ""Activistische rechters doen milieu-activistische uitspraken en gaan daarmee hun boekje te buiten. De rechter ondermijnt zijn eigen positie. Wie bewaakt de bewakers?"", aldus Baudet. In de Urgenda-zaak bepaalde de rechter dat de overheid meer moet doen om de CO2-uitstoot terug te brengen. Een rechterlijke uitspraak met grote gevolgen voor de politiek. Baudet wil een profielschets voor rechters van de Hoge Raad. ""We willen geen activistische rechters meer. Er moet een mentaliteitsverandering komen. De rechter moet weten dat hij met vuur speelt."" Spelen met vuur Maar Jetten is het niet met hem eens. ""Je moet geen kritiek hebben op de rechter, je moet betere wetten maken"", zegt de D66-fractievoorzitter. ""U heeft nog nooit een poging ondernomen om iets te ondernemen in de Kamer. Schop niet steeds tegen de rechter aan, ondermijn onze onafhankelijke rechtsspraak niet. Die is fundamenteel voor onze rechtsstaat. Ga zelf aan de slag voor betere wetten en regelgeving"", aldus Jetten. Politiek duider Arjan Noorlander volgde het debat tussen Baudet en Jetten en analyseert: ""Ze verwijten elkaar met vuur te spelen. Baudet spreekt kiezers aan die zich niet meer vertegenwoordigd voelen. Jetten vindt juist dat je de rechters bij die discussie niet moet betrekken. Maar veel zal er voorlopig niet veranderen; Baudet heeft nog geen wetsvoorstel gedaan voor een verandering van de rechtsstaat.""","1"
"705","https://nos.nl/artikel/2321609-klm-personeel-is-getwijfel-kabinet-over-schiphol-zat.html","De ondernemingsraad van KLM heeft in de Tweede Kamer namens de 36.000 werknemers aangedrongen op een politiek besluit over Schiphol. Het KLM-personeel is de besluiteloosheid van het kabinet zat. 'Geen rapporten maar daden!' staat er in de petitie. Het uitstellen van een besluit over de groei van Schiphol is slecht voor de werkgelegenheid, zegt het personeel. Schiphol moet naar 540.000 vliegbewegingen, en vliegveld Lelystad moet open, vinden ze. Uitgesteld ""De Tweede Kamer is enorm druk bezig met rapporten opstellen en allerlei zaken uitzoeken"", zegt Dario Fucci van de ondernemingsraad. ""Zo wordt een besluit elke keer uitgesteld en dat is schadelijk voor de KLM."" De medewerkers hebben begrip voor de discussie over stikstof en CO2 en de gevolgen voor de toekomst van de luchtvaart. Het kabinet werkt aan een nieuwe luchtvaartnota, over de toekomst van de luchtvaart tot 2050. Maar ook over de groei van Schiphol op korte termijn en over de opening van Lelystad Airport moeten de regeringspartijen VVD, CDA, D66 en ChristenUnie het nog eens zien te worden. Daarbij moeten de partijen een afweging maken tussen het stikstofprobleem, de overlast voor omwonenden en het economisch belang van de luchtvaart voor Nederland.","1"
"706","https://nos.nl/artikel/2322570-cda-top-volgt-met-argusogen-brabantse-formatiepoging-met-forum.html","VVD, CDA en Forum voor Democratie gaan praten over het vormen van een nieuw college van Gedeputeerde Staten in Noord-Brabant. Alfred Arbouw (VVD), die de gesprekken leidt, zei vanmiddag dat de drie partijen ""voldoende basis zien"", om de onderhandelingen aan te gaan. Samenwerking met de partij van Thierry Baudet ligt gevoelig, met name bij het CDA. Daar ligt de herinnering aan de mislukte samenwerking met de PVV in het eerste kabinet-Rutte nog vers in het geheugen. De partijtop volgt de ontwikkelingen dan ook met argusogen. Boeren Het is niet zo gek dat veel Brabantse CDA'ers samenwerking met Forum wel zien zitten. Ze hopen zo het vertrouwen van de boeren in hun achterban terug te winnen. Die zijn woedend over de strenge stikstofmaatregelen die het college van Gedeputeerde Staten met CDA en GroenLinks wilde doorvoeren. Inmiddels is het CDA uit de coalitie gestapt. Forum is, net als veel boeren, niet overtuigd van de stikstofcrisis. Maar op het partijkantoor in Den Haag houden ze hun adem in. Regelmatig komen daar herinneringen terug aan 2010, toen het CDA welhaast ten onder ging aan de discussie over samenwerking met de PVV in de gedoogconstructie van het eerste kabinet-Rutte. Politiek verslaggever Ron Fresen: ""Dat is echt dé open zenuw van het CDA. De verdeeldheid van toen kan in alle hevigheid terugkomen."" Sommigen in de partij roepen op om er niet aan te beginnen. Zij zien in Forum een partij met extreem- rechtse, zelfs racistische ideeën. Ook de grote dwarsliggers uit 2010, de oud-fractieleden Ferrier en Koppejan, laten van zich horen: De bezwaarde CDA'ers verwijzen naar de uitspraken van Baudet over de homeopathische verdunning van de Nederlandse bevolking door migratie en zijn recente tweet over 'Marokkanen' die vriendinnen van hem lastig zouden hebben gevallen. Door Forum nu te laten toetreden tot het college van Gedeputeerde Staten in Brabant, maak je de partij salonfähig, is hun redenering.","1"
"707","https://nos.nl/artikel/2322692-kamer-debatteert-binnenkort-toch-over-proces-wilders.html","De Tweede Kamer houdt toch binnenkort een debat over mogelijke bemoeienis van het ministerie van Justitie met de strafzaak tegen PVV-leider Wilders. Aanvankelijk wilde de Kamer dat niet doen zolang de zaak nog onder de rechter is, maar na een nieuwe oproep van Wilders ging de Kamer akkoord. Wilders is ervan overtuigd dat de vervolging door het Openbaar Ministerie vanwege zijn ""minder Marokkanen""-uitspraken politiek gemotiveerd is. Vorige week stuurde minister Grapperhaus nieuwe documenten over de zaak naar de Kamer en Wilders vindt die schokkend: ""We hebben nu gezien dat volgens verschillende stukken mijn vervolging in de ministerraad is besproken en dat het Openbaar Ministerie wilde dat mijn vervolging nog voor de Provinciale Statenverkiezingen bekend werd."" Wilders stelde daarom voor nog voor 23 maart een Kamerdebat te houden. Dat is de volgende zittingsdag bij het hof. Hoofdelijke stemming De hele oppositie steunde het verzoek, inclusief ex-VVD'er Van Haga. De regeringspartijen VVD, D66, CDA en ChristenUnie zeiden daarop dat ze bij hun standpunt blijven en dat er pas een debat moet komen na de uitspraak door het hof. Wilders eiste daarop een hoofdelijke stemming: dat betekent dat de Kamerleden een voor een moeten stemmen en dan zou het erom spannen of er een meerderheid voor een debat zou zijn. VVD-woordvoerder Van Wijngaarden ging toen alsnog akkoord met een debat voor 23 maart. ""Als de heer Wilders zo graag dat debat wil.... Ik heb geen zin in een hoofdelijke stemming. Alleen geef ik de waarschuwing dat je een debat krijgt met de minister van Justitie die zich terughoudend moet opstellen nu de zaak nog onder de rechter is."" Daarmee was er toch een meerderheid voor een snel debat.","1"
"708","https://nos.nl/artikel/2321888-farmers-defence-force-we-gaan-er-met-gestrekt-been-in.html","Lang bestaat Farmers Defence Force (FDF) nog niet. De eerste kalfjes sinds de oprichting van de boerenactiegroep worden rond deze tijd geboren. Voor iedereen die het boerenleven niet kent: negen maanden dus. Toch lijkt de organisatie het stadium van net geboren kalf wel gepasseerd, en lijkt de groep soms eerder op een boze stier. De naam moet de lading dekken en daarom waren boze agrariërs er snel uit, vertelt bestuurslid Jeroen van Maanen: ""Farmers Defence Force, je zou het kunnen vertalen als boeren verdedigingsmacht. Veel boeren voelen zich in een hoek gedrukt door milieuclubs, dierenactivisten en wetten waar ze geen invloed op hebben. En daar willen ze zich tegen verdedigen."" De organisatie werd in mei vorig jaar opgericht, nadat meer dan honderd dierenactivisten van Meat the Victims in Boxtel een varkensstal hadden bezet. Voor een aantal boeren was de maat daarmee vol: op 1 juni 2019 lieten de oprichters officieel voor het eerst van zich horen. Het aanvankelijke doel van FDF was het helpen van boeren die worden ""geconfronteerd met de excessen van milieuextremisten"". Inmiddels legt de actiegroep het liever wat breder uit: opkomen voor belangen van de boer in de breedste zin, op dit moment is dat stikstof. De taal die FDF en hun aanhangers gebruiken is stevig en provocerend. De boeren moeten volgens de organisatie wel de boze stier spelen, omdat ""anders niks bereikt wordt"". Van Maanen: ""Als er niks aan de hand is staat een stier rustig in het land gras te eten. Zo zouden we het liefste zijn, maar zo is de situatie nu niet."" ""De actiegroep laat van zich horen en doet dat stevig"", vertelt politiek verslaggever Lars Geerts. ""","1"
"709","https://nos.nl/artikel/2323036-zeeuwen-over-mislopen-kazerne-vertrouwen-in-kabinet-is-ernstig-geschaad.html","Het kabinet heeft achter de rug van de Zeeuwse politiek om gezocht naar alternatieven voor Vlissingen als locatie voor de marinierskazerne, zeggen Zeeuwse politici in een reactie op het kabinetsbesluit om de kazerne naar Nieuw-Milligen te verhuizen. De Zeeuwse commissaris van de koning en de burgemeester van Vlissingen wezen op een persconferentie met de beschuldigende vinger naar Den Haag: ""Tegen ons is dit altijd ontkend. Het vertrouwen is ernstig geschaad"". Commissaris Polman en burgemeester Van den Tillaar spreken van onbehoorlijk bestuur: "" Zo ga je niet om met mensen en overheden."" ""We hebben voortdurend gevraagd aan Defensie of er naar een andere locatie gekeken werd, ook op de vrouw af aan de staatssecretaris. Dat is ontkend"", zegt Polman. Het kabinet zei eerder vandaag met een speciale gezant te komen die met de provincie gaat kijken naar een ""gerechtvaardigde compensatie"". Volgens burgemeester Van den Tillaar zal er de komende tijd ""stevig gesproken worden"" over die compensatie: ""Voor de directe kosten die we mislopen en de structurele imagoschade."" Commissaris Polman noemt geen bedrag, maar voegt eraan toe dat de imagoschade voor Zeeland ""onbetaalbaar"" is. Staatssecretaris Visser erkent dat er fouten zijn gemaakt en snapt dat de Zeeuwen boos zijn: ""Dit proces is niet helemaal goed verlopen, zeg ik met understatement. Dat moet beter en dat willen we samen met Zeeland doen."" Vandaag werd door het kabinet bekendgemaakt dat de nieuwe kazerne definitief niet van Doorn naar Vlissingen verhuist. Bij een verhuizing werd gevreesd dat veel mariniers ontslag zouden nemen. Veel van hen zouden graag dichter bij huis willen werken. Mede daarom is er nu gekozen voor Nieuw Milligen als locatie voor de nieuwe kazerne.","1"
"710","https://nos.nl/artikel/2321708-emoties-bij-zaak-wilders-lopen-hoog-op-veel-corrupter-wordt-het-niet.html","De emoties zijn hoog opgelopen bij de voortzetting van het hoger beroep tegen Geert Wilders om zijn 'minder-Marokkanen'-uitspraak. De PVV-leider verweet het Openbaar Ministerie ""verblind te zijn door haat"" tegen hem en zijn partij. Hij noemde zijn vervolging een ""dieptepunt van de rechtsstaat"", waarin het OM ""schaamteloos"" heeft gehandeld. ""Veel corrupter wordt het niet."" Een hevig geëmotioneerde advocaat-generaal zei dat hij nog nooit met die woorden was aangesproken door een verdachte. Hij noemde de beschuldigingen ""volstrekt onjuist"". Over de inhoud van het proces ""kan gesproken worden"", zei de advocaat-generaal. ""Wij zullen het nooit eens worden, maar die woorden kunnen niet. Het gaat te ver te zeggen dat wij leugens verkondigen. Wij handelen naar eer en geweten."" OM: geen bewijs politieke beïnvloeding De aanleiding voor het conflict was de vraag of de regering het Openbaar Ministerie heeft beïnvloed in de vervolging van Wilders, wat gezien het idee van de scheiding der machten gevoelig ligt. In opdracht van het hof heeft het OM alle communicatie tussen de minister en het OM doorgespit. Het Openbaar Ministerie zei vandaag geen bewijs te hebben gevonden van politieke beïnvloeding bij het besluit om Wilders te vervolgen voor zijn 'minder-Marokkanen'-uitspraak in 2014. Dat zei het OM al eerder, maar de relevante mails, brieven en andere documenten waren nog niet openbaar gemaakt. Dat heeft minister Grapperhaus van Justitie en Veiligheid maandag gedaan. Het gaat om 475 'items'. Wilders staat voor de rechter vanwege zijn uitspraken bij de uitslag van de gemeenteraadsverkiezingen in 2014. Aan zijn toehoorders in Den Haag vroeg hij of zij ""in deze stad en in Nederland meer of minder Marokkanen willen"". ""Minder!"", scandeerden zij. Daarop zei Wilders: ""Dan gaan we dat regelen."" In 2016 werd de politicus door de rechtbank Den Haag veroordeeld voor groepsbelediging en aanzetten tot discriminatie, maar kreeg hij geen straf. Zowel het OM als Wilders ging daartegen in beroep. ","1"
"711","https://nos.nl/artikel/2325173-50plus-stapt-uit-onderhandelingen-brabants-college-en-wat-wil-het-cda.html","Ze waren aan het carnavallen en toen was daar het coronavirus. Dus dat de onderhandelingen voor een nieuw te vormen college in Brabant even stillagen, zal niemand verbaasd hebben, maar sinds vandaag zitten CDA, VVD en Forum voor Democratie weer om tafel. 50Plus doet niet meer mee. De partij liet vanmorgen weten ""niet klaar te zijn voor bestuursdeelname"".  ""Een geschenk uit de hemel"" ging daarna rond in een Brabantse WhatsApp-groep van verontruste CDA'ers. Ze zien de samenwerking met Forum voor Democratie niet zitten en hopen dat de onderhandelingen het liefst vandaag nog stoppen. Door het vertrek van 50Plus heeft de beoogde coalitie geen meerderheid meer, maar de gesprekken gaan gewoon door, bevestigt een woordvoerder van de provincie Brabant. Opties zijn er ook nog met Lokaal Brabant of de ChristenUnie/SGP. Verdeeld CDA Maar welke weg zal het CDA inslaan? De partij is verdeeld, net als over de samenwerking met de PVV in 2010. Dat blijkt weer in alle hevigheid. De rest van het land kijkt, een jaar voor de verkiezingen, met belangstelling toe. ""Ook al zijn die gevoeligheden er, het is zeker legitiem om met een democratisch gekozen partij om tafel te gaan"", vindt het Boekelse CDA-raadslid Gruijters. ""Welke kant er ook gekozen wordt, dit is een moeilijk besluit. Van zo'n besluit zou ik wel een paar nachten wakker liggen"", zegt de Tilburgse CDA-fractievoorzitter Couwenberg. Op een deel van de inhoud lijken veel CDA'ers in Brabant kansen voor samenwerking te zien. Zeker als het gaat om de stikstofproblematiek en het beleid ten aanzien van de boeren hopen sommigen op een nieuwe koers. Dat bleek ook toen het CDA in december vorig jaar uit het toenmalige college stapte. Twee weken geleden peilde het CDA Brabant bij de lokale afdelingen of er genoeg vertrouwen was. Daarna zag de partij geen reden om van de onderhandelingen af te zien. ""Het is nu ineens wel serieus"", ziet verslaggever Jan de Vries van Omroep Brabant.","1"
"712","https://nos.nl/nieuwsuur/artikel/2324058-na-twee-weken-van-bedreigingen-en-leugens-gaan-tegenpolen-in-debat.html","Bedreigingen, leugens en veel ongemak. De parlementaire flitsenquête naar bemoeienis vanuit het buitenland bij Nederlandse moskeeën heeft meer ophef veroorzaakt dan de onderzoekscommissie zelf had verwacht. De vraag die bij het onderzoek centraal stond: in hoeverre worden moskeeën en andere islamitische organisaties gefinancierd met geld uit 'onvrije' landen waar normen gelden die haaks staan op de onze, en leidt dit tot ongewenste beïnvloeding? In Nieuwsuur gaan twee mannen die de afgelopen weken verhoord zijn in debat. Zij staan recht tegenover elkaar in de discussie. De tot de islam bekeerde Jacob van der Blom haalde in Qatar en Koeweit miljoenen euro's binnen voor de financiering van drie islamitische instellingen. Hij bestreed in zijn verhoor dat daarbij sprake was van religieuze bemoeienis door de Golfstaten. Saïd Bouharrou is vice-voorzitter van de Raad van Marokkaanse Moskeeën Nederland. Hij onderschrijft juist dat een groepje orthodoxe moslims anderen onder druk zet om mee te doen met de 'strenge' koers. Hij vindt dat de invloed uit Golfstaten aangepakt moet worden. Van der Blom en Bouharrou zijn het over één ding wél eens: de onderzoekscommissie was niet deskundig genoeg. Volgens Van der Blom schond de commissie bovendien de scheiding tussen kerk en staat. ""Ik ben bang dat de schade die de commissie op deze manier aanricht een grotere impact zal hebben op radicalisering dan je met miljoenen uit het buitenland kunt doen."" Heeft het onderzoek, ondanks de kritiek op de commissie, iets opgeleverd? We vragen het aan politiek duider Arjan Noorlander, die alle verhoren heeft gevolgd. Is iedereen eerlijk geweest tijdens de verhoren? ""Nee, de ondervragingscommissie zegt te twijfelen aan sommige antwoorden. Vooral de bestuurders van de salafistische As-Soennah- en alFitrah-moskeeën deden de wenkbrauwen fronsen.","1"
"713","https://nos.nl/artikel/2323368-wie-is-de-baas-in-de-moskeeen-spanning-rond-kamer-onderzoek-neemt-toe.html","Vanaf vandaag staan er weer spannende verhoren op de agenda van de Tweede Kamercommissie die ongewenste, buitenlandse beïnvloeding van moskeeën onderzoekt. ""De commissie voelt de spanning. Deze week komen bestuurders van moskeeën langs die bepaald niet staan te springen om informatie te delen. Sterker nog, zij beschuldigen de Tweede Kamer van een heksenjacht,"" zegt politiek verslaggever Arjan Noorlander van Nieuwsuur: Vandaag gaat het om de As-Soenah-moskee in Den Haag, die onlangs opnieuw in opspraak kwam omdat een medewerker wordt vervolgd voor het aanbevelen van vrouwenbesnijdenis. Oud-burgemeester Krikke van Den Haag wordt ook verhoord. Woensdag staat de alFitrah-moskee in Utrecht op de agenda. Die begon weken geleden al een strijd met de Tweede Kamer. Het moskeebestuur weigerde informatie te geven, waarop de Kamer het bestuur voor de rechter daagde. Het hoger beroep dient op vrijdag 21 februari. Toch moet het bestuur woensdag verschijnen. De Utrechtse burgemeester Van Zanen komt ook. Zorgen Van de burgemeesters wil de commissie weten hoe een stad met problematische moskeeën moet omgaan en of de burgemeesters wel voldoende kunnen ingrijpen als bijvoorbeeld kinderen op Koranscholen leren dat niet-moslims vijanden zijn. Die vijandigheid werd donderdag duidelijk, door de bedreigingen en verdachtmakingen van mensen die hun verhaal aan de commissie vertelden. De verhoren met bepaalde moskeebesturen liepen stroef. Noorlander: ""Om die reden vraagt de commissie zich af of de verhoren wel nieuwe informatie gaan opleveren. Sluiten de betrokken moskee-besturen niet juist de luiken door alle aandacht? Aan de andere kant toont juist die weigerachtigheid aan dat er wel degelijk problemen zijn met salafistische moskeeën."" erug naar afgelopen week. De AIVD waarschuwt er al langer voor. De nieuwe generatie salafistische moslims in Nederland vormt een serieuze bedreiging voor de Nederlandse rechtsstaat op de lange termijn, zei directeur Schoof.","1"
"714","https://nos.nl/artikel/2320478-christenunie-wil-naar-drugsvrij-nederland-over-harddrugs-blijft-het-doodstil.html","De ChristenUnie wil dat Nederland op termijn drugsvrij wordt. De partij spreekt van halfslachtig Nederlands drugsbeleid, wat criminaliteit in de hand werkt. ""Na decennialang vergoelijken van het drugsprobleem is het tijd om het over een andere boeg te gooien"", zegt CU-Kamerlid Van der Graaf. Ze erkent dat het Nederlandse drugsbeleid niet ""ineens"" ongedaan gemaakt kan worden, dus werkt Van der Graaf aan een stappenplan. Eerst moet ingezet worden op meer ontmoediging, preventie en betere hulpverlening. De ChristenUnie zegt dat er 130.000 drugsverslaafden in Nederland zijn, van wie 30.000 in behandeling. Horizon Van der Graaf begrijpt niet dat er wel preventiecampagnes zijn om het drinken van alcohol en roken te ontmoedigen, maar niet tegen het gebruik van drugs. ""Over harddrugs blijft het in de campagnes doodstil"", zegt Van der Graaf. Ze komt voor zomer, na gesprekken met deskundigen en maatschappelijke organisaties, met een stappenplan. .""Het is een stip op de horizon. We moeten er een lange adem voor hebben"", aldus Van der Graaf in het NOS Radio 1 Journaal. ""Uiteindelijk moet de beschikbaarheid van drugs worden beperkt."" De partij staat lijnrecht tegenover de andere regeringspartij D66, die vorige week de discussie startte over de regulering van verboden drugs als xtc, cocaïne, paddo's en ghb. Dat de twee partijen zo van mening verschillen, hoeft geen groot probleem te zijn voor de samenwerking, benadrukt NOS-politiek verslaggever Xander van der Wulp. De vier partijen hebben afspraken gemaakt in het regeerakkoord, maar ze zijn ook overeengekomen dat ze hun eigen geluid mogen laten horen. ""Ze mogen een eigen kleur houden, terwijl ze ook compromissen sluiten"", aldus Van der Wulp.","1"
"715","https://nos.nl/artikel/2315589-afkeuring-bewondering-en-vragen-over-urgenda-vonnis-bij-de-politiek.html","""Er ligt een hele grote taak"", is de reactie van minister Wiebes op de Urgenda-uitspraak. Hij zegt dat het kabinet doorgaat met het ""stap voor stap"" nemen van maatregelen om eind volgend jaar de CO2-uitstoot met 25 procent te verminderen. Welke maatregelen dat gaan worden, kan Wiebes nu nog niet zeggen. Op de vraag of de rechter met deze uitspraak niet op de stoel van de politiek gaat zitten, antwoordt Wiebes: ""Dat wilden wij als kabinet inderdaad weten, maar de Hoge Raad heeft geoordeeld dat dat dus niet het geval is."" De partijen in de Tweede Kamer reageren uiteenlopend op het arrest van de Hoge Raad in de Urgenda-zaak. Zo spreekt GroenLinks-leider Klaver van een historische uitspraak. Hij roept het kabinet op de kolencentrales uit te zetten en de veestapel te halveren. PVV-leider Wilders zegt dat het klimaatbeleid niet aan de rechter is. ""Hoge Raad? Dit is de CO2-Raad vol met D66'ers!"" twittert hij. Van hem moet het kabinet het VN-Klimaatverdrag en het Klimaatakkoord van Parijs opzeggen.D66-leider Jetten gaat niet op de beschuldiging van Wilders in. Hij vindt dat het kabinet door de uitspraak meer maatregelen moet nemen.   voorbeeld noemt hij ""een relatief simpel te nemen maatregel als het vervangen van oude lampen door led-verlichting bij bedrijven en in kassen"". Er leven bij de Kamer ook vragen over de juridische consequenties van deze uitspraak. VVD-Kamerlid Bosman vraagt zich af of meer politieke afspraken waaraan niet wordt voldaan, nu bij de rechter zijn af te dwingen. Nederland voldoet bijvoorbeeld nog steeds niet aan de internationaal afgesproken financiële bijdrage aan de NAVO. Bosman: ""Dan gaat deze uitspraak ook gelden voor de 2-procent-NAVO-norm, lijkt me."" De Partij voor de Dieren heeft bewondering voor de mensen achter Urgenda. ""Geweldig gedaan"", zegt fractievoorzitter Ouwehand. ""De tijd van fossiele politiek is voorbij.""","1"
"716","https://nos.nl/artikel/2322575-ceta-handelsverdrag-met-canada-hangt-in-tweede-kamer-aan-zijden-draadje.html","Morgen start een moeizaam Kamerdebat over het Europese handelsverdrag CETA met Canada. Volgens het kabinet staat er veel op het spel. Namelijk de internationale reputatie en de handelsbelangen van Nederland. ""Ik hoop een aantal mythes over het verdrag te kunnen afvoeren"", zegt minister Kaag voor Buitenlandse Handel. ""En dat we gewoon kijken hoe belangrijk dit soort verdragen zijn met een ontzettend betrouwbare bondgenoot als Canada."" Maar lang niet alle partijen in de Tweede Kamer zijn daarvan overtuigd, ook al is het verdrag al sinds 2017 voorlopig in werking. Alleen VVD, CDA en D66 zijn duidelijk voorstander. D66-leider Jetten heeft het zelfs over een verdrag met ""onze bevrijders"", doelend op het Canadese leger in de Tweede Wereldoorlog. Boerenbelangen De ChristenUnie heeft zorgen over de garanties voor de voedselveiligheid van Canadese producten die door Europa worden ingevoerd. Ook maakt de partij zich zorgen over de concurrentiepositie van (kleine) boeren die zich inzetten voor 'kringlooplandbouw', tegenover grote Canadese agrarische bedrijven. Partijleider Ouwehand van de Partij voor de Dieren roept de ChristenUnie vandaag in het Reformatorisch Dagblad op vast te houden aan deze principes en tegen CETA te stemmen. Ouwehand noemt CETA de ""opheffingsuitverkoop van essentiële ethische waarden, natuurbescherming en boerenbelangen"". Arbeid De PvdA trok in oktober vorig jaar de steun in omdat volgens partijleider Asscher eerlijke arbeid, milieu en dierenwelzijn niet goed zijn geregeld. Voor het kabinet een tegenvaller omdat in het vorige kabinet voormalig PvdA-minister Ploumen, nu Kamerlid, zich juist voor CETA inzette. Kaag prijst Ploumen voor haar inspanningen als minister voor het verdrag. ""Ik weet dat haar partij ineens van voor naar tegen is gegaan, maar ik heb haar daar zelf nog niet over gesproken."" Ploumen doet overigens morgen niet mee aan het debat, dat is haar collega Van den Hul.","1"
"717","https://nos.nl/artikel/2319896-instemming-maar-ook-scherpe-kritiek-op-voorstellen-arbeidsmarkt.html","Van ""de commissie-Borstlap toont lef"" tot ""een catastrofe voor werkend Nederland."" Het rapport van de commissie over de arbeidsmarkt roept uiteenlopende reacties op. Dat geldt niet alleen voor de politiek. Ook vakbonden, werkgevers en andere belangenverenigingen hebben gereageerd. De grootste vakbond FNV is vooral positief. ""We waarderen het dat de commissie de duurzame arbeidsrelatie en de werknemer als uitgangspunten neemt. Er moet een eind komen aan de wildgroei van flexibele arbeidscontracten en de balans tussen werkgevers en werkenden moet worden hersteld"", reageert Zakaria Boufangacha van de FNV. Vakbond CNV heeft het rapport juridisch geanalyseerd en komt tot een andere conclusie. Namelijk dat Borstlap werknemers vogelvrij verklaart. ""We hebben straks geen twee miljoen, maar negen miljoen flexwerkers"", zegt CNV-voorzitter Piet Fortuin. Doorvoering van deze maatregelen zou volgens Fortuin een ""catastrofe"" voor veel werknemers in Nederland zijn.Vooral de suggesties om werkgevers meer mogelijkheden voor ontslag te geven, zitten CNV dwars. Een van de Borstlap-voorstellen is een gedeeltelijk ontslag. Een maatregel die volgens Fortuin ""een historische vergissing"" zou zijn. ""De schoonmaakster die nu 1600 euro verdient, kan door urenvermindering ineens de helft van haar salaris kwijtraken. Dat gaat zo natuurlijk niet' ""Je moet je voorstellen dat ik tegen een werknemer zeg: hé we gaan volgende week 40 procent minder uren maken. En dan moet diegene naar de bank en zeggen hé: ik kan maar 40 procent van m'n hypotheek aflossen"", zegt Jacco Vonhoff, voorzitter van MKB Nederland over het deeltijdontslag in Spraakmakers op NPO radio 1. ""Dat gaat zo natuurlijk niet"", vervolgt Vonhoff, die wel wat ziet in het principe om werknemers gemakkelijker te kunnen ontslaan. Hetzelfde geldt voor een andere aanbeveling in het rapport. Namelijk één jaar doorbetalen bij ziekte in plaats van de huidige twee jaar. ""Dat vinden wij ook een heel goede aantekening.""","1"
"718","https://nos.nl/artikel/2319627-tweede-kamer-zet-vraagtekens-bij-reorganisatie-belastingdienst.html","Partijen in de Tweede Kamer hebben veel vragen over de reorganisatie van de Belastingdienst zoals die is voorgesteld door minister Hoekstra van Financiën. Dat blijkt in het debat over de Belastingdienst met Hoekstra en premier Rutte. Hoekstra stelde de reorganisatie voor naar aanleiding van de affaire rond de kinderopvangtoeslag, waarbij ouders ten onrechte van fraude werden beschuldigd en in grote financiële problemen kwamen. Het plan is om de Belastingdienst op te splitsen in drie delen: Douane, Toeslagen en de rest van de Belastingdienst. Elk deel krijgt een eigen ambtelijke leiding. Twee nog te benoemen staatssecretarissen worden politiek verantwoordelijk. Ei van Columbus GroenLinks ziet dit plan niet meteen zitten. ""Het gaat om inkomens van miljoenen huishoudens, dan zijn toeslagen en belastingen toch niet als twee aparte zaken te zien?"" vraagt Kamerlid Snels aan het kabinet. CDA-Kamerlid Omtzigt vindt dat er nog discussie over de plannen mogelijk moet zijn. ""Er komen twee nieuwe staatssecretarissen aan, die misschien een hele interessante mening over deze reorganisatie hebben."" Ook regeringspartijen ChristenUnie en VVD vragen zich af of een grootscheepse reorganisatie wel verstandig is. ""Ik zal eerlijk zijn"", zegt VVD-Kamerlid Lodders. ""Het is mij nog niet duidelijk of we met de voorgestelde reorganisatie nu het ei van Columbus hebben gevonden."" De ChristenUnie wil helemaal van het toeslagensysteem af. Hoekstra beloofde de Tweede Kamer geen overhaaste beslissingen te nemen. Maar sommige knelpunten moeten gewoon snel worden opgelost, zei hij. Als voorbeeld noemde hij de dienstverlening door de Belastingtelefoon. Duurt lang De PVV vindt dat D66 er lang over doet om twee nieuwe staatssecretarissen te vinden. Kamerlid Mulder: ""Bij D66 is kennelijk heel veel ervaring met harddrugs, maar bij de Belastingdienst duurt het nu wel heel lang."" D66 stelt niet te hebben geëist dat beide staatssecretarissen van D66 zijn. ""Wij zaten daar open in, maar dit hebben de coalitiepartijen afgesproken"", zegt Kamerlid Van Weyenberg.","1"
"719","https://nos.nl/artikel/2320923-d66-komt-met-wetsvoorstel-voor-hulp-bij-voltooid-leven.html","D66-Kamerlid Pia Dijkstra wil binnen een paar weken een wetsvoorstel indienen voor hulp aan ouderen die vinden dat hun leven voltooid is. Volgens haar biedt het onderzoek van de commissie-Van Wijngaarden, dat vanmorgen is gepresenteerd, daar voldoende aanknopingspunten voor. De commissie concludeerde dat er ruim tienduizend 55-plussers zijn die niet ernstig ziek zijn, maar toch langere tijd een doodswens hebben. Dijkstra schrijft op Twitter dat de doelgroep van haar wetsvoorstel ouder is: het gaat haar om 75-plussers, die ""met zorgvuldige hulp waardig kunnen sterven"". Maar dat is volgens haar nog altijd een substantiële groep. Het voorstel voor hulp bij 'voltooid leven' leidt tot verdeeldheid in de regeringscoalitie: de VVD twijfelt, het CDA en de ChristenUnie zijn pertinent tegen. De ChristenUnie laat weten dat het beeld vandaag wordt doorgeprikt dat het gaat om een groep ""volstrekt autonome burgers die na een geslaagd leven vooral graag regie hebben over hun eigen dood"". ""Het ter beschikking stellen van een zelfdodingspil zou het meest cynische antwoord zijn op de zorgen die mensen met een doodswens hebben. Dan geven we hen op, in plaats van dat we er voor hen willen zijn"", zegt ChristenUnie-Kamerlid Dik-Faber. Het CDA staat aan de kant van de ChristenUnie. Kamerlid Van der Molen zegt dat het rapport van de onderzoekscommissie bevestigt dat de groep ouderen zonder ernstige ziekte, maar met een doodswens, heel klein is. Volgens hem hebben mensen allerlei klachten waardoor ze het niet meer zien zitten, maar vinden ze niet per se dat hun leven voltooid is. ""Wat het CDA betreft zou je dit rapport verkeerd lezen als er nu een voltooid leven-wet moet komen. We moeten kijken hoe we hun situatie kunnen verbeteren."" 'Geen homogene groep' De grootste regeringspartij, de VVD, worstelt met het vraagstuk. ""Tien jaar geleden begon de discussie over voltooid leven met het burgerinitiatief Uit Vrije Wil: 116.000 mensen wilden, wanneer zij hun leven voltooid achtten, waardig sterven bij wet mogelijk maken.","1"
"720","https://nos.nl/artikel/2316999-politie-vraagt-weer-om-vuurwerkverbod-maar-coalitie-ziet-er-geen-heil-in.html","Het toenemend aantal incidenten op nieuwjaarsnacht is voor de coalitiepartijen VVD en CDA geen reden om te praten over een verbod op gevaarlijk vuurwerk. ""Het is een papieren tijger"", reageert CDA-Kamerlid Van Dam op de oproep van de politiechef Akerboom om gevaarlijk vuurwerk uit Nederland te verbannen. ""Een verbod helpt niet tegen geweld tegen agenten en hulpverleners. Je moet optreden"", zegt VVD-Kamerlid Yesilgöz.Van Dam wil dat er eerst iets gebeurt aan de handhaving van de huidige regels. ""Het heeft geen zin om meer te verbieden als je niet meer handhaaft"", zegt hij. De regel is nu dat er alleen op 31 december tussen 18.00 uur en 02.00 uur 's nachts afgestoken mag worden, maar Van Dam hoort al weken ervoor stevige knallen in zijn wijk. Hij pleit voor hoge bekeuringen voor iedereen die buiten die tijden vuurwerk afsteekt. ""En als je zwaar illegaal vuurwerk hebt, moet je de cel in"", stelt hij. De VVD wil dat belagers van hulpdiensten geen taakstraf meer kunnen krijgen. ""Het is onacceptabel dat tuig nog steeds mensen aanvalt die er zijn voor onze veiligheid"", vindt Yesilgöz. De discussie over een verbod op consumentenvuurwerk speelt al enige jaren. Steeds meer groepen, zoals burgemeesters, de politie, de brandweer, artsen, het Longfonds en ook de Onderzoeksraad voor Veiligheid pleiten voor een totaalverbod op knalvuurwerk en vuurpijlen. Verbod niet te handhaven Maar het kabinet besloot in 2018 alleen het allerzwaarste vuurwerk, in de zogeheten F3-categorie, te verbieden vanaf 2020-2021. Het kabinet stelt dat een grote groep Nederlanders op een ""gewone, rustige"" manier met het vuurwerk omgaat. En het kabinet denkt ook dat een totaalverbod niet te handhaven is. ""Je kunt toch niet verbieden dat mensen vuurwerk uit België of Duitsland halen of online kopen"", zegt CDA-Kamerlid Van Dam.","1"
"721","https://nos.nl/artikel/2311127-rutte-politiek-kan-niet-in-zijn-eentje-racisme-oplossen.html","Premier Rutte vindt dat Nederlanders er samen over moeten nadenken hoe ze racistisch gedrag zoals zondag bij de voetbalwedstrijd FC Den Bosch-Excelsior kunnen tegengehouden. In het vragenuur in de Tweede Kamer zei hij dat ""meteen naar de overheid wijzen misschien nodig is"", maar dat de politiek dit niet in zijn eentje kan oplossen. Hij zei dat mensen elkaar kunnen aanspreken op onacceptabel gedrag. ""Racisme en discriminatie zijn het stomste en het domste wat je in een land kunt doen; dit lossen we alleen op als we met 17 miljoen mensen zeggen dat we dit niet accepteren"", voegde hij eraan toe. Rutte noemde de spreekkoren tegen Excelsior-speler Mendes Moreira vreselijk. Minister Bruins had al aangekondigd dat hij zo snel mogelijk met verschillende partijen om de tafel gaat zitten en Rutte zei dat hij daarbij zal zijn. Dan zal ook de vraag aan de orde komen of de KNVB meer mogelijkheden nodig heeft om sancties op te leggen. Campagne In het vragenuur namen Kamerleden in felle bewoordingen afstand van de spreekkoren van Den Bosch-supporters en vroegen om harde maatregelen. Gisteren noemde international Georginio Wijnaldum de racistische uitingen ""iets voor de politiek"". Wijnaldum is vanavond aanvoerder van het Nederlands elftal in de wedstrijd tegen Estland. De spelers van Oranje kwamen vandaag met een gezamenlijke verklaring tegen racisme. Na afloop van het vragenuur zei minister Bruins dat hij Mendes Moreira wil vragen mee te werken aan een campagne tegen racisme in de sport. Die campagne was al gepland. Bruins heeft gisteren met de Excelsior-speler gepraat om hem een hart onder de riem te steken.","1"
"722","https://nos.nl/nieuwsuur/artikel/2314197-de-boeren-zijn-boos-nieuwe-acties-op-stapel.html","Nieuwe acties van boeren op 18 december moeten Nederland opnieuw ontregelen. Farmers Defence Force (FDF) kondigt een radicale actie aan. Agrarische belangenorganisaties verenigd in Landbouw Collectief waren bijeen in Nijkerk en willen snel duidelijkheid van het kabinet. Maandag is er een overleg tussen de boeren en premier Mark Rutte en minister Carola Schouten van Landbouw. De boeren zijn kwaad over een brief die Schouten aan de Tweede Kamer heeft gestuurd over de afspraken die er met provincies zijn gemaakt over de stikstofmaatregelen.","1"
"723","https://nos.nl/artikel/2314610-rumoer-in-hoge-raad-om-column-over-is-kinderen.html","Een kritische column over de uitspraak van het gerechtshof in Den Haag over IS-kinderen is een advocaat-generaal van het parket van de Hoge Raad niet in dank afgenomen door haar leidinggevende, de procureur-generaal van het parket. Op de site rechtspraak.nl geeft hij haar publiekelijk een standje. Het draait om de zaak van IS-kinderen in kampen in Noord-Syrië. De rechtbank oordeelde dat de overheid zijn best moet doen om de kinderen, eventueel met hun moeders, terug te halen naar Nederland. De regering ging daartegen in beroep en het gerechtshof in Den Haag draaide die uitspraak vorige week terug met het argument dat de rechterlijke macht niet op de stoel van de politiek moet gaan zitten. StrijdAdvocaat-generaal Taru Spronken betoogt in haar column dat ""in deze zaak over de ruggen van kinderen een strijd lijkt te worden gevoerd over de verhouding tussen de rechtspraak en de politiek die sinds de Srebrenica- en de Urgenda-zaak op scherp staat"". In die twee dossiers oordeelde de rechter ook op een manier die inging tegen het kabinetsbeleid. Volgens Spronken hebben het Openbaar Ministerie en de Nationaal Coördinator Terrorismebestrijding en Veiligheid (NCTV) in het belang van veiligheid op lange termijn gepleit voor het terughalen van de kinderen én de vrouwen, zodat die hier kunnen worden berecht. ""Ik had gehoopt dat het hof de moed had gehad over de te maken belangenafweging anders te denken"", schrijft de advocaat-generaal in haar column. Verkeerde keelgat Dat schoot haar baas in het verkeerde keelgat. Procureur-generaal Jos Silvis wijst er in zijn reactie op dat de column weliswaar op persoonlijke titel is geschreven, maar dat Spronken ook advocaat-generaal is bij het parket van de Hoge Raad en dat de zaak van de IS-kinderen nog door de Hoge Raad moet worden behandeld. Door nu al stelling te nemen zou de onafhankelijkheid van de Hoge Raad in gevaar kunnen komen.","1"
"724","https://nos.nl/artikel/2314188-omstreden-limburgse-wethouder-jo-palmen-legt-functie-neer.html","Wethouder Jo Palmen van Brunssum stopt per 25 december met zijn werkzaamheden. Dat heeft hij dinsdag per brief laten weten aan waarnemend burgemeester Gerd Leers. Palmen zit al een tijdje thuis. Hij stopte eind augustus tijdelijk met werken vanwege gezondheidsredenen. Nu legt hij zijn functie helemaal neer, meldt 1Limburg. Zijn tijdelijke vervanger Jo Mertens neemt het stokje over. Palmen werd in 2017 wethouder in Brunssum. Hij kwam kort daarna in opspraak vanwege een negatief rapport waarin werd getwijfeld aan zijn integriteit. Die twijfels kwamen voort uit een jarenlang geschil tussen Palmen en de gemeente over een stuk grond. Hij zou daardoor een ""hoog risico"" voor de lokale politiek zijn en belangenverstrengeling zou op de loer liggen. De affaire veroorzaakte verdeeldheid in de gemeenteraad en Palmen werd door zowel de burgemeester als minister Ollongren onder druk gezet om op te stappen. Palmen bleef. Voor burgemeester Luc Winants was dat aanleiding om op te stappen. Later pleitte een nieuw rapport Palmen grotendeels vrij.","1"
"725","https://nos.nl/artikel/2315024-ook-duitse-boeren-voeren-woensdag-actie-in-nederland.html","Duitse boeren steken woensdag met tractoren de grens over om de Nederlandse collega's van Farmers Defence Force te steunen bij hun acties. ""We tonen ons solidair en staan achter onze Nederlandse collega's, omdat de politiek ook daar geen goede randvoorwaarden voor boeren schept."" Dat zegt een groep die zich ""LsV Team Grenzregion zu den Niederlanden"" noemt. LsV is een Duitse boerenorganisatie, het is onduidelijk of de verspreiders van de oproep daar lid van zijn. De Duitse akkerbouwer Daniel Elling coördineert zijn collega's net over de grens met de Gelderse Achterhoek. Hij rekent erop dat woensdag zo'n honderd tot honderdtwintig boeren bij Winterswijk de grens oversteken en bij het even verderop gelegen Aalten nog eens honderd. In de hele grensstreek, van Groningen tot Limburg, zal volgens Elling hetzelfde gebeuren, al is in de ene regio de belangstelling groter dan in de andere. Zelfde problemen De problemen die zijn overal hetzelfde, zegt Elling: een ""zwalkend overheidsbeleid"" waardoor er geen investeringen voor twintig tot dertig jaar gedaan kunnen worden, en ""oneerlijke concurrentie van boeren buiten Europa, waardoor Europa straks niet meer voor zichzelf kan zorgen"".  Albert Markerink van FDF in Gelderland bevestigt het verhaal van Elling. Hij rekent op 300 Duitse trekkers, alleen al in Gelderland. Hoeveel het er in andere provincies zijn, weet hij niet. De Duitse boeren krijgen in Nederland van FDF-leiders te horen waar ze actie gaan voeren. Waaruit die acties bestaan, is nog geheim. De Duitsers eisen wel dat de acties vreedzaam verlopen, zoals het vorige maand ook in Duitsland is gegaan. ""Wij staan voor een vreedzaam protest en zullen ons daar strikt aan houden. Als het gewelddadig lijkt te worden, keren we direct om!"" Anders dan in Nederland speelt de discussie over stikstof geen rol bij het Duitse boerenprotest. Daar legden vorige maand duizenden boeren een deel van Berlijn stil, onder meer uit protest tegen bemestingsregels die de Duitse regering wil doorvoeren.","1"
"726","https://nos.nl/nieuwsuur/artikel/2310877-politieke-jongeren-kraken-plan-jongerenparlement-schijnparticipatie.html","De politieke jongerenorganisaties in Nederland wijzen het jongerenparlement unaniem af. Dat blijkt uit een rondgang van Nieuwsuur langs de jongerenafdelingen van de politieke partijen. Zij noemen het jongerenparlement 'ondemocratisch', 'een wassen neus' en 'een schijnvertegenwoordiging'. Van links tot rechts klinkt kritiek. In de Troonrede maakte de Koning dit jaar bekend dat Nederland volgend jaar een jongerenparlement krijgt om jongeren een stem te geven in de politiek. Hoewel veel jongerenorganisaties het idee van jongerenparticipatie toejuichen, hebben zij grote vraagtekens bij de gekozen vorm. ""De leden van dit parlement worden niet verkozen maar aangenomen op basis van een motivatiebrief. Erg ondemocratisch"", aldus voorzitter Benjamin van Sterkenburg van Pink!, de jongerenorganisatie van de Partij voor de Dieren. Ook bestuurder Wilbert Frieling van de JOVD (VVD-jongeren) is sceptisch: ""Wij hebben grote vragen over de representativiteit"". Hielke Onnink van het CDJA heeft ""twijfel over de meerwaarde"", Wouter Ubbink van DWARS (GroenLinks) is bang voor ""schijnparticipatie"" en Arno van der Veen van Rood (SP) spreekt van ""een schijnvertegenwoordiging"". De jongerenafdeling van Denk vreest dat het jongerenparlement geen juiste afspiegeling van de samenleving wordt: ""We zijn bang dat mensen op basis van hun connecties daarin komen omdat de meeste jongeren er niet eens van afwisten"", aldus Esra Kahramanoglu van Oppositie. 'Dit zet de rest buitenspel' Het plan voor het jongerenparlement komt uit de koker van D66-minister Kajsa Ollongren van Binnenlandse Zaken, maar ook de jongerenafdeling van haar eigen partij heeft scherpe kritiek. ""Ik ben bang dat dit jongerenparlement een wassen neus wordt"", zegt voorzitter Annabel Broer van de Jonge Democraten. Zij is verbaasd dat zij niet over dit plan is geconsulteerd. ""Ik zou daar meer invloed op willen hebben."" Ook de jongerenafdeling van coalitiegenoot ChristenUnie is niet geraadpleegd. Voorzitter Siewerd de Jong van Perspectief is ""cynisch"" over het plan. ""Het gaat voorbij aan alle verschillende politieke en andere jongerenorganisaties die er al zijn, zoals studentenvakbonden en de Nationale Jeugdraad. Het zet de rest buitenspel.""","1"
"727","https://nos.nl/artikel/2315224-dag-vol-boerenprotest-eindigt-in-chaotische-avondspits.html","Opnieuw hebben boeren door heel Nederland actiegevoerd tegen het stikstofbeleid van het kabinet. Ze hebben hun protesten vooral gericht op andere vervuilende sectoren, de media en de politiek. Groepen boeren zwierven per trekker langs verschillende protestlocaties, die in sommige gevallen op het laatste moment werden gekozen. De avondspits ondervond veel verkeershinder, net als vanochtend, omdat in de loop van de middag veel demonstranten van hun protestlocatie vertrokken. Op snelwegen en provinciale wegen stond op het hoogtepunt ruim 500 kilometer file. Volg alle actuele ontwikkelingen in het liveblog. De protesten komen een dag nadat het Landbouw Collectief, dat dertien boerenorganisaties vertegenwoordigt, afspraken heeft gemaakt over de stikstofmaatregelen met minister Schouten van Landbouw en premier Rutte. Toch acties bij distributiecentra De ochtendspits verliep al hectisch door de acties. Door het hele land stond ongeveer tweemaal zo veel file als normaal, meldt de ANWB. Tientallen boeren kregen een boete van 380 euro, omdat zij met een te langzaam voertuig over de snelweg reden. Het was lange tijd druk bij Arnhem, Rotterdam en bij grensovergangen naar Duitsland, die dichtgezet waren door boeren die daar barbecues hielden. Oorspronkelijk wilden de boeren tientallen distributiecentra van supermarkten blokkeren, maar de rechter verbood dat gisteren. Actiegroep Farmers Defence Force reageerde in een verklaring strijdlustig. ""Ze kunnen onze bedrijven afpakken, ons verdrijven van ons land, maar ze kunnen onze eer niet afnemen! We zullen strijden tot het einde en ver daarna."" Distributiecentra Een aantal demonstranten trok zich niets van de gerechtelijke uitspraak aan en hinderde distributiecentra in Tilburg en Breda, in die laatste plaats kregen ze koffie en koek van het personeel. De boeren vertrokken pas toen de politie dreigde de trekkers in beslag te nemen.","1"
"728","https://nos.nl/artikel/2313414-burgemeester-vlaardingen-onverwacht-weg-andere-bestuursstijl-gewenst.html","Annemiek Jetten stapt per direct op als burgemeester van Vlaardingen. Volgens de gemeente vraagt ""het huidige politieke klimaat om een bestuursstijl die niet volledig aansluit bij de kwaliteiten van Jetten"". Het besluit werd vanmiddag bekendgemaakt na een spoedberaad in het gemeentehuis. Na haar schriftelijke verklaring wilde Jetten geen toelichting geven op haar besluit. Het aftreden van de burgemeester komt als een grote verrassing in de gemeente, die 72.000 inwoners telt. Er waren volgens verslaggever Robert Bas niet eerder aanwijzingen dat de PvdA'er zou stoppen. Er heerst al lange tijd onrust in de Zuid-Hollandse gemeente. Een organisatieadviseur noemde de gemeentepolitiek eerder dit jaar ""een zootje"" en de werkwijze ""kansloos"". Sinds de gemeenteraadsverkiezingen van 2018 wordt de gemeente bestuurd door een college van burgemeester en wethouders met een minderheid in de raad. Verbod op vreugdevuur Het terugtreden komt op een opvallend moment; gisteravond werden in twee uur tijd acht vuilcontainers in brand gestoken. Ook wordt er met spanning uitgekeken naar Oud en Nieuw. Vorig jaar verbood de burgemeester het traditionele vreugdevuur, omdat er niet aan de veiligheidseisen kon worden voldaan. Jetten werd daarop persoonlijk bedreigd en deed meermaals aangifte van bedreigingen en beledigingen. Onbekenden hingen in een winkelcentrum een spandoek op, met een oproep aan Jetten om Vlaardingen te verlaten. Volgens de Volkskrant kreeg zij tijdens de jaarwisseling persoonlijke beveiliging. Wethouder Bart Bikkers (VVD) neemt de komende tijd de taken van Jetten over.","1"
"729","https://nos.nl/artikel/2312582-knops-wachtgeldregeling-adequaat-maar-discussie-is-mogelijk.html","Minister Knops vindt de huidige wachtgeldregeling voor Kamerleden adequaat, maar staat open voor aanpassingen als daar brede politieke steun voor is. Deze week ontstond enige ophef over het wachtgeld dat VVD-fractievoorzitter Dijkhoff en GroenLinks-Kamerlid Diks krijgen op grond van een eerdere functie. Dijkhoff was eerder staatssecretaris en minister en Diks was wethouder. Dijkhoff is niet van plan zijn wachtgeld stop te zetten, Diks besloot dat wel te doen en het ontvangen bedrag terug te betalen. Na afloop van de ministerraad benadrukte Knops dat niemand de regels overtreedt en dat er een vangnet moet zijn voor politici. Maar hij kan zich de commotie wel voorstellen, ook ""omdat het om grote bedragen gaat"". ""De meningen kunnen erover verschillen of je dit wenselijk vindt en in welke mate. Ik vind de huidige regeling adequaat, maar als breed politiek gedeeld wordt dat er iets moet worden veranderd, hoor ik dat graag."" Regeling al versoberd De minister wees er ook op dat de regeling de afgelopen jaren al behoorlijk is versoberd. Hij zou de ""veel ruimere regels van zo'n tien jaar geleden"" niet kunnen verdedigen. Knops is tijdelijk minister, als vervanger van de zieke Ollongren, en binnenkort wordt hij weer staatssecretaris. Hij heeft er nog niet over nagedacht of hij dan ook wachtgeld wil krijgen. Premier Rutte denkt dat hijzelf toen hij van 2006 tot 2010 Kamerlid was, na eerder staatssecretaris te zijn geweest, niet van de wachtgeldregeling gebruik heeft gemaakt. Maar hij moet nog nakijken of dat echt zo is. Rutte staat er wel achter dat Dijkhoff wachtgeld ontvangt. ""Hij maakt gebruik van een recht dat hij heeft en dat vind ik 100 procent acceptabel.""","1"
"730","https://nos.nl/artikel/2306135-politiek-waarschuwt-boeren-geweld-doet-sympathie-voor-jullie-geen-goed.html","Actievoerende boeren moeten oppassen dat ze de sympathie van de bevolking en de politiek niet verspelen. Dat zeggen verschillende politici in reactie op de gewelddadige actie in Groningen. Boze boeren reden daar met een tractor de deur van het Provinciehuis kapot. Minister Schouten van Landbouw heeft ""alle begrip"" voor de zorgen van de boeren over het stikstofbeleid. Ze hebben het recht te demonstreren, maar dan moeten zij zich wel aan de wet houden, vindt de minister. ""Ik heb gezien dat het op veel plekken goed is gegaan, maar helaas is het in Groningen niet goed gegaan. Dat is niet acceptabel."" Schouten ziet dat er bij veel boeren nog een hoop onduidelijkheid is wat de stikstofregels voor hen betekenen. ""Dat trek ik mij aan, dat moet beter."" Samen met de provincies wil Schouten de boeren snel duidelijkheid geven. Een aantal provincies heeft de maatregelen onder druk van de acties ingetrokken. ""Maar dat betekent niet dat het helemaal voorbij is. We zullen toch invulling moeten geven aan de uitspraak van de Raad van State, waarschuwt Schouten. Geen vrijbrief Fractievoorzitter Dijkhoff van de VVD vindt het goed dat boeren zich laten horen. ""Maar dat is geen vrijbrief om agenten te belagen of deuren in te rammen. Dat is sowieso fout en zal de steun voor je zaak ook geen goed doen"", zegt hij. Ook het CDA is geschrokken van de bestorming van het Groningse provinciehuis. ""Het protest van twee weken geleden in Den Haag wekte veel sympathie op, maar je kunt die sympathie ook zo weer kwijtraken"", laat een woordvoerder weten. GroenLinks-leider Klaver vindt de actie van de boeren onacceptabel: Ook voor Rob Jetten, fractievoorzitter van D66, gaat de actie van vanmiddag veel te ver. Hij roep de twaalf provincies op zo snel mogelijk op één lijn te komen over de stikstofregels. ""Daarmee komt er duidelijkheid voor de boeren, en kan er ook weer gebouwd worden.""","1"
"731","https://nos.nl/artikel/2312144-oppositie-zeer-kritisch-over-gang-van-zaken-rond-iraakse-burgerdoden.html","De oppositie in de Tweede Kamer is zeer kritisch over de communicatie in het kabinet over de burgerdoden bij een Nederlands bombardement in Irak Minister Bijleveld schreef gisteren aan de Tweede Kamer onder meer dat toenmalig minister Hennis in 2015 haar collega Koenders over mogelijke burgerslachtoffers heeft geïnformeerd en ""vermoedelijk"" ook premier Rutte. Rutte en Koenders kunnen zich dat niet herinneren. PVV-leider Wilders kan zich niet voorstellen dat de premier niets meer van dat gesprek weet. Volgens hem is het ongeloofwaardig dat Hennis de minister-president in een bijzin, zonder urgentie, heeft geïnformeerd. ""Het is moeilijk om er de vinger op te leggen als mensen zeggen dat ze ergens geen actieve herinnering aan hebben, maar het klopt niet"", zei Wilders. Hij heeft de indruk dat Rutte ""een beetje uit de wind wordt gehouden"". Verslaggever Lex Runderkamp bezocht de plek waar de Nederlandse F-16-bom viel. Hij ziet vier jaar na dato nog veel schade: GroenLinks-leider Klaver vindt het beeld dat uit de brief naar voren komt onthutsend. ""Je ziet dat vanaf dag één duidelijk is dat het gaat over tientallen doden en dat komt niet bij de politieke top terecht."" Ook Klaver kan zich niet voorstellen dat Rutte hier geen herinneringen aan heeft. ""Hij probeert dat net iets te vaak"". Ook volgens SP-leider Marijnissen heeft Rutte de schijn tegen en is het ongeloofwaardig dat Rutte zich het niet herinnert. ""En hoe kan het nou dat je het in één zin hebt over 'niet alarmerend en burgerslachtoffers'?"" Dijkhoff snapt het wel Fractievoorzitter Dijkhoff van regeringspartij VVD vindt dat de brief van Bijleveld van gisteravond ""meer inzicht"" biedt dan eerder het geval was. Dijkhoff kan zich wel voorstellen dat Rutte niet onthouden heeft dat Hennis iets tegen hem heeft gezegd. ""Als je leest hoe het is gegaan, snap ik dat dit geen boodschappen zijn die je je jaren later nog herinnert.""","1"
"732","https://nos.nl/artikel/2309727-stikstof-centraal-op-cda-congres-bij-d66-zien-ze-al-hun-wensen-in-vervulling-gaan.html","""Duurzaamheid, dierenwelzijn en het inkomen van boeren zijn belangrijker dan dat Nederland de tweede voedselexporteur van de wereld blijft."" Woorden van die strekking in een CDA-discussiestuk over de toekomst van de partij leidden deze week tot veel kritiek. Vandaag werd op het partijcongres besloten om de omstreden passage aan te passen. De discussie over de positie van de Nederlandse landbouwexport is het meest in het oog springende voorbeeld van de prangende aanwezigheid van de stikstofcrisis vandaag op het CDA-congres. De partij, met van oudsher een grote achterban onder boeren, worstelt met het onderwerp. Vannacht nog vertrokken twee gedeputeerden van de partij om die reden uit het bestuur van de provincie Noord-Brabant. Verschillende kopstukken hamerden er vandaag op dat de partij wil blijven ostaan voor het boerenbelang. Een van hen was Europarlementariër Annie Schreijer-Pierik. Ook zij maakte zich boos over de exportpassage uit het genoemde discussiestuk van het Wetenschappelijk Instituut van haar partij. ""We hebben het over 80 miljard euro aan landbouwexport, over een bijdrage van 25 miljard aan ons betalingsoverschot"", aldus Schreijer. ""Dat zijn gigantische cijfers. Als je dat weggooit, betekent dat ook het einde van het mooie Nederland, financieel-economisch gezien."" Roodgloeiend Schreijers' telefoon stond deze week roodgloeiend, zegt ze. ""En dat waren niet alleen een paar boeren. Heel de agrarische sector, de tuinbouwsector en het bedrijfsleven zeiden: waar is het CDA mee bezig?"" Nadat ook enkele andere CDA'ers zich op het partijcongres tegen de exportpassage uit het discussiestuk hadden uitgesproken, onder wie Eerste Kamerlid Joop Atsma, ging de opsteller van het stuk overstag. Duurzaamheid, dierenwelzijn en het inkomen van boeren zijn in de nieuwe versie van het stuk niet langer ""belangrijker"" dan de landbouwexport, maar moeten daarmee ""in balans"" zijn.","1"
"733","https://nos.nl/artikel/2308712-kamer-blij-met-extra-geld-voor-aanpak-lerarentekort-en-werkdruk.html","De regeringspartijen in de Tweede Kamer reageren positief op het akkoord dat het kabinet gisteren sloot met werkgevers en werknemers in het onderwijs. Ook de oppositie is blij, maar vindt het niet genoeg. Minister Slob maakt 460 miljoen extra vrij, onder meer om het lerarentekort en de werkdruk aan te pakken.Het geld is zowel bedoeld voor het basis- als voor het voortgezet onderwijs. Het grootste deel van de financiële middelen is eenmalig en wordt dus niet blijvend aan de begroting toegevoegd. Vanwege het akkoord hebben de meeste vakbonden de voor volgende week woensdag aangekondigde staking afgeblazen, maar de onderwijsbond Leraren in Actie wil dat leraren die dag toch het werk neerleggen. Meeste klachten over werkdruk Regeringspartij VVD vindt de afspraken van gisteren ""een heel mooi resultaat"". Kamerlid Heerema benadrukt vooral dat de werkdruk verder wordt aangepakt. ""In de gesprekken die ik voer op scholen hoor ik daar het vaakst klachten over."" Hij onderstreept verder dat leraren in het voortgezet speciaal onderwijs een hoger salaris krijgen, een in onderwijskringen al veel langer gekoesterde wens. Ook bij coalitiepartner CDA overheerst de dankbaarheid. Woordvoerder Rog spreekt van een enorme verlichting voor het onderwijs. Hij vindt overigens dat de scholen zelf ook nog wel wat kunnen doen, bijvoorbeeld door minder uitzendbureaus in te schakelen en geld niet op te potten. Ook hij benadrukt de salarisverhoging in het speciaal onderwijs. Kunst van het haalbare D66-Kamerlid Van Meenen spreekt van een belangrijke stap en fatsoenlijke afspraken. Hij voegt eraan toe dat hij eigenlijk nog wel meer wil, maar dat ""politiek ook de kunst van het haalbare"" is. Van Meenen hoopt nu op een periode van rust in het onderwijs. Coalitiegenoot ChristenUnie vindt het goed dat het kabinet ""opnieuw fors extra investeert in leraren"". Volgens Kamerlid Bruins is ook een compliment aan de bonden op zijn plaats. ","1"
"734","https://nos.nl/artikel/2309335-ondanks-lerarenprotest-zegt-coalitie-nu-niet-meer-geld-naar-onderwijs.html","Ook na het landelijk lerarenprotest blijft de coalitie erbij dat er nu niet nog meer geld komt voor onderwijs. Dit bleek tijdens het Tweede Kamerdebat over de onderwijsbegroting. Het debat stond voor een groot deel in het teken van de landelijke onderwijsstaking. De publieke tribune zat vol met leraren en schoolbestuurders. De discussie spitste zich in het debat vooral toe op de vrijdag aangekondigde 460 miljoen euro extra voor de aanpak van het lerarentekort. Het geld is alleen voor 2020 en 2021 en daarom wordt gesproken over ""incidenteel"" geld. De oppositiepartijen en de leraren zijn ontevreden. Ze willen ""structureel"" geld, voor een langere tijd. Met incidenteel geld kunnen namelijk geen salarissen worden verhoogd of onderwijsassistenten worden aangenomen, zegt de onderwijssector. De coalitie erkende dat met het geld niet alle problemen opgelost worden, maar zei ook dat het kabinet al veel heeft gedaan voor het onderwijs. ""Met incidenteel geld kun je ook problemen oplossen"", zei VVD-Kamerlid Heerema. ""Wij denken dat we de goede richting opgaan, wij zien positieve ontwikkelingen."" CDA-Kamerlid Rog benadrukte dat het kabinet een ""eerste stap"" heeft gezet om het lerarentekort op te lossen. ""Dit kabinet komt met investeringen over de brug"", zei hij, ""terwijl er jarenlang sprake is geweest van stilstand."" ""Het is serieus geld"", aldus Kamerlid Bruins van de ChristenUnie. Ook minister Slob had vanmorgen duidelijk gemaakt dat een structureel bedrag voor het onderwijs er vooralsnog niet inzit. Geen uitspraken De VVD vindt dat de coalitie niets kan beloven voor een volgende kabinetsperiode. ""We gaan deze periode geen uitspraken doen over structureel geld"", zei Heerema. Tot ergernis van de andere coalitiepartijen zei D66-Kamerlid Van Meenen dat zijn partij er wél voor gaat zorgen dat de 460 miljoen euro in de volgende regeerperiode structureel wordt. Heerema verweet hem valse beloftes te doen.
","1"
"735","https://nos.nl/artikel/2309603-artsen-beginnen-eigen-politieke-partij-nlbeter.html","Prominente medici willen met de nieuwe politieke partij NLBeter meedoen aan de volgende Tweede Kamerverkiezingen. Psychiater en columniste Esther van Fenema maakte de oprichting bekend bij EenVandaag. Volgens Van Fenema faalt het huidige zorgsysteem en lukt het de politiek niet om dat op te lossen. ""Nu schrijven we opiniestukken, schuiven we aan bij talkshows en worden we soms uitgenodigd op het ministerie om ons zegje te doen, maar er verandert niets. We hebben echte macht nodig, zetels, om daadwerkelijk iets te kunnen verbeteren."" In het bestuur van NLBeter zitten naast psychiater Van Fenema ook onder andere longarts Wanda de Kanter, een van de boegbeelden van de anti-rookbeweging, en cardioloog Janneke Wittekoek, die geregeld door de media wordt geraadpleegd over hartziekten. De partij wil komend jaar een programma en kandidatenlijst presenteren, maar een aantal belangrijke punten zijn al geformuleerd. Zo moet wat betreft NLBeter het aantal managers in de zorg met 20 procent naar beneden, moet het preventiebeleid beter worden en wil de partij geen 'perverse prikkels' meer in het systeem. Oftewel: artsen niet meer belonen voor het aantal behandelingen, maar voor het gezond maken van patiënten. One-issue-partij De oprichters van de partij hopen bij de Tweede Kamerverkiezingen, die vooralsnog voor 2021 staan gepland, op vijf zetels. Een one-issue-partij moet NLBeter volgens Van Fenema niet worden, zegt ze tegen EenVandaag: ""Het vertrekpunt van onze partij is gezondheid en een gezonde samenleving. Maar dan gaat het vaak ook om issues in het onderwijs of op het terrein van Sociale Zaken. We zijn dus breder dan dat.""","1"
"736","https://nos.nl/artikel/2310277-linkse-oppositie-vindt-stikstofmaatregelen-te-weinig-te-laat.html","Er wordt in Den Haag gemengd gereageerd op de plannen van het kabinet om de stikstofcrisis aan te pakken. Volgens de linkse oppositie bieden de maatregelen nog geen begin van een oplossing, terwijl Forum voorDemocratie vindt dat er helemaal geen probleem is. Fractieleider Ouwehand van de Partij voor de Dieren vindt dat het stikstofprobleem ""het falen van de politiek blootlegt"". ""Het kabinet heeft 5,5 maand nodig gehad om 0,6 procent van het probleem op te lossen"", zegt ze. Volgens haar duurt het in dit tempo 76,5 jaar om uit de crisis te komen. ""En dan is al het leven uit onze natuur verdwenen. Op brandnetels na dan."" Ook GroenLinks-leider Klaver vindt het pakket ""totaal onvoldoende"". Hij vindt het ""goed dat we langzamer gaan rijden, maar het is veel te laat én veel te weinig"". GroenLinks vreest dat er Natura 2000-gebieden worden geschrapt. Het kabinet schrijft in een brief aan de Kamer dat sommige beschermde gebieden door hun kleine omvang of hun ligging altijd zwak zullen blijven en dat nog eens kritisch naar gekeken moet worden en dat moet worden ingezet op samenvoegen of herindelen van natuurgebieden. De partij zegt dat de natuur niet het probleem is, maar stikstof. De oppositiepartij is inmiddels een petitie begonnen om de natuur te beschermen. CDA-Kamerlid Geurts is juist blij dat er iets gedaan wordt aan de ""versnippering van Natura 2000-gebieden"". ""Het kabinet moet heel snel naar Brussel om daar verdere afspraken over te maken"", spoort hij aan. De PvdA vindt de plannen nog te weinig duidelijk. ""Komt de vergunningverlening in de woningbouw hiermee echt weer op gang? Doorstaat dit pakket de juridische botsproef met de Raad van State?"", vraagt Kamerlid Moorlag zich af.","1"
"737","https://nos.nl/artikel/2309371-rutte-op-boerenbijeenkomst-over-stikstofcrisis-geld-mag-probleem-niet-zijn.html","Premier Rutte heeft op een VVD-bijeenkomst in Overijssel geprobeerd zo'n 500 bezorgde boeren gerust te stellen over de aankomende kabinetsplannen om de uitstoot van stikstof te verminderen. In een grote schuur van een melkveehouderij in Vinkenbuurt beantwoordde Rutte tientallen vragen van de agrariërs. Ze vrezen dat vooral de agrarische sector moet zorgen dat er minder stikstof in de natuur komt. Ze zijn ongerust over de toekomst van hun bedrijf. ""Laat ons weer boer zijn. Ontmoedig de jonge boeren niet!"", zei een van de sprekers tegen Rutte. ""Waarom moeten wij hiervoor opdraaien en niet andere sectoren?"", vroeg een ander. Rutte legde uit dat het kabinet er niet aan ontkomt om de neerslag van stikstof in natuurgebieden te verlagen. Hij noemde het zoeken naar oplossingen ""ongelofelijk complex"". Ook vertelde hij de boeren dat hij er ""nachtmerries"" van krijgt. Geen taboes De premier probeerde boeren gerust te stellen dat ze niet gedwongen zullen worden hun bedrijf te sluiten. ""Boeren die door willen, kunnen dat."" Het kabinet trekt ook 500 miljoen euro uit voor stikstofmaatregelen, zo werd vrijdag bekend. ""Dat is niet genoeg"", zei een boer die had uitgerekend dat de 12.000 melkveehouders daar niet mee geholpen zijn. Rutte: ""Geld mag niet het probleem zijn. Als er meer geld nodig is, gaan we het zoeken. Er zijn geen taboes."" Het kabinet is bezig met het zoeken naar concrete maatregelen om het stikstofprobleem op te lossen, maar de partijen zijn er nog niet uit, zo bleek vandaag.","1"
"738","https://nos.nl/artikel/2308355-minister-biedt-geemotioneerd-excuses-aan-voor-fouten-stint.html","Minister Van Nieuwenhuizen van Infrastructuur en Waterstaat heeft in de Tweede Kamer excuses aangeboden voor het tekortschieten van haar ministerie bij de toelating van de stint. ""Er zijn fouten gemaakt. Dat is pijnlijk, en daar bied ik mijn excuses voor aan"", zei ze, zichtbaar geëmotioneerd. Vanaf de publieke tribune reageerde een van de betrokkenen met een duidelijk hoorbaar ""Dank u!"" Ruim een jaar geleden kwamen vier kinderen om het leven bij een ongeluk met de elektrische bolderkar in Oss. Deze maand concludeerde de Onderzoeksraad voor Veiligheid (OVV) dat er bij het toelaten van de stint op de rijweg grote fouten zijn gemaakt. De verkeersveiligheid stond niet voorop, de politiek wilde ruim baan geven aan innovatieve vormen van vervoer, zegt de raad. Van Nieuwenhuizen neemt die conclusie over. ""De stint had in die vorm nooit mogen worden toegelaten.""Gruwelijk gefaaldDe oppositie in de Tweede Kamer vroeg in het debat nadrukkelijk om excuses van de minister, voor de nabestaanden van de slachtoffertjes. ""De overheid heeft gruwelijk gefaald"", zei Kamerlid Suzanne Kröger van GroenLinks. ""Ik voel de diepe verantwoordelijkheid hier lering uit te trekken"", zei minister Van Nieuwenhuizen. Die verantwoordelijkheid rust zwaar op haar. ""Als een paard op mijn borstkas.""","1"
"739","https://nos.nl/artikel/2308348-26-arrestaties-na-bouwprotest-in-den-haag-concrete-toezeggingen-blijven-uit.html","Na het bouwprotest op het Malieveld in Den Haag heeft de politie 26 mensen opgepakt. 22 van hen werden gearresteerd tijdens de actiedag, vier mensen werden opgepakt toen ze het verkeer op de A12 stillegden. Volgens de politie leverde het een zeer gevaarlijke situatie op voor het overige verkeer. De actiedag van de bouwers begon vanochtend. Al vroeg kwamen bouwers, hoveniers, baggeraars, loonwerkers, grondverzetters en andere mensen uit de bouwsector al met hun bouwvoertuigen naar het centrum van Den Haag. Toen het Malieveld vol stond, werd het overige bouwverkeer naar een parkeerterrein bij het stadion van ADO Den Haag geleid. De actievoerders wilden laten zien hoeveel materiaal stil komt te staan door de in hun ogen strenge stikstof- en PFAS-normen. De politie schat dat er zo'n 3000 voertuigen op het terrein stonden. Verschillende ministers spraken de bouwers op het Malieveld toe, maar dat leidde tot weinig concrete toezeggingen. Het kabinet wil wel dat er met spoedeen nieuwe grens komt voor bouwprojecten tot 200 woningen. Voor die projecten, die minder stikstof uitstoten, zijn dan geen langdurige vergunningstrajecten meer nodig. Landbouwminister Schouten hoopt daar binnen enkele weken groen licht voor te krijgen van de Raad van State. Die instantie veegde dit voorjaar de vloer aanmet het Programma Aanpak Stikstof, het Nederlandse programma om stikstof terug te dringen. ""Dit land gaat niet op slot"", zei Schouten op het podium. ""Als bij de bouw de stikstofneerslag nul is, dan kunt u gewoon aan de slag."" Dat leverde haar boe-geroep op van de bouwers. ""Voor de situaties waarin wel sprake is van stikstofneerslag, komen we met een drempelwaarde."" ""Nu! Nu! Nu!"" Hans de Boer van ondernemersorganisatie VNO-NCW zei dat het ""nog nooit is gebeurd dat een voorzitter van de werkgevers staakt"". ""De politiek luistert niet meer naar de mensen die werken.","1"
"740","https://nos.nl/artikel/2310279-zelfs-belastingexperts-zijn-tegenwoordig-een-beetje-de-weg-kwijt.html","De Belastingdienst kwam vanochtend, niet voor het eerst, negatief in het nieuws. Een medewerker zegt dat hij jarenlang is genegeerd bij het aankaarten van misstanden: zeker 40.000 mensen moesten geld terugbetalen, hoewel ze nog recht hadden op uitstel van betaling doordat bijvoorbeeld hun bezwaar nog behandeld moest worden. De terugvordering zou dus onterecht zijn geweest. ""Het is weer een serieuze aantijging waarin duidelijk wordt dat de Belastingdienst zich niet aan de wet houdt en dat is ernstig in een rechtsstaat"", zegt CDA-Tweede Kamerlid Pieter Omtzigt. ""De Belastingdienst heeft de zwaarste rechtsmiddelen in handen, beslaglegging op al je geld en dat soort middelen, dus daar moet het je-houden-aan-de-wet centraal staan. Als een burger daar niet van uit kan gaan dan zit er rot in onze rechtsstaat."" De Belastingdienst geeft zo zelf het verkeerde voorbeeld, vindt Omtzigt. ""Heel veel burgers zeggen 'ik kan wel bezwaar indienen, maar ik krijg nooit antwoord'. Nu komt er iemand van de Belastingdienst naar voren en die zegt, ja dat kan wel kloppen. In het geval van de kinderopvangtoeslag is massaal bezwaar ingediend en die bezwaren bleven gewoon anderhalf jaar op de plank liggen."" Ook Diana van Hout, hoogleraar formeel belastingrecht in Nijmegen en Tilburg, is geschrokken. ""Als het klopt, is het heel ernstig en een vreemde gang van zaken die ik in 25 jaar nog niet eerder ben tegengekomen. De Belastingdienst lijkt hier heel hard in te zetten op handhaving, maar er is ook nog zoiets als rechtsbescherming van de burger. Het is altijd zoeken naar een balans tussen die twee."" Maatschappelijke verontwaardiging Toch ligt die nadruk op handhaving niet alleen aan de Belastingdienst, vindt zij. ""Het heeft te maken met de maatschappelijke verontwaardiging die is ontstaan na de Bulgarenfraude bijvoorbeeld.","1"
"741","https://nos.nl/artikel/2310211-winkeliers-willen-ook-actie-wij-zijn-te-braaf-te-stil.html","Na de boeren, de bouwsector en het onderwijs willen de winkeliers nu ook actievoeren. Om te beginnen bestoken ze de politiek vanaf deze week met boze brieven en mailtjes. ""Wij hebben géén stikstofprobleem, géén PFAS in de grond, maar wij hebben wel te maken met een optelsom aan regels en verplichtingen die ons nekt"", zegt Jan Meerman, directeur van brancheorganisatie INretail. Ingrid Kramer, winkelier in Sneek en Bussum, zegt wat veel winkeliers denken: ""We zijn te braaf, te stil. Terwijl onze winkels om zeep worden geholpen. Wij hebben te maken met - om eens wat te noemen - hoge belastingen, het desastreuze parkeerbeleid in veel gemeentes en de buitenlandse online-giganten die ongehinderd hun gang mogen gaan. Veel winkeliers kunnen geen kant meer op.""Meerman snapt de frustratie van de achterban en de roep om actie. ""Het Haagse beleid wordt door winkeliers ervaren als één grote opgestoken middelvinger."" Geen strijd tussen online en offline Veel kleine winkeliers wijzen ook naar de webshops, vooral grote spelers als BOL.com, Zalando en Amazon. Die zouden veel kapot maken in de Nederlandse winkelstraten door hun enorme concurrentiekracht. Wijnand Jongen van Thuiswinkel.org, de belangenvereniging voor webwinkels, begrijpt de oproep van de winkeliers. ""Het is vandaag de dag de realiteit dat winkels het lastig hebben in de winkelstraten, zeker door de regelgeving."" Maar het is volgens hem niet zo dat online en offline-winkeliers elkaar dwarszitten. ""Veel winkeliers verkopen ook online. De oproep van INretail is dus geen strijd tussen online en offline"", zegt Jongen. ""Want offline of online, veel winkeliers hebben het zwaar."" Btw op Chinese postpakketjes omhoog' Bij de actie die INretail deze week begint, eisen winkeliers onder meer verlaging van de btw, verhoging van de btw op Chinese postpakketjes, het intrekken van boetes op flexibele arbeid en meer mogelijkheden voor winkels om geld te verdienen met horeca.","1"
"742","https://nos.nl/artikel/2310177-onrust-in-sgp-dit-is-in-ons-100-jarig-bestaan-nog-nooit-voorgekomen.html","Het rommelt in de SGP. De staatkundig-gereformeerden zagen vandaag opnieuw twee bestuursleden vertrekken, nadat zaterdag partijvoorzitter Peter Zevenbergen al was opgestapt. Eerder dit jaar haalde de partij de media met een andere kwestie: een SGP-stichting die buitenlandreizen organiseert, zou kampen met ""verbaal agressief en intimiderend gedrag van een deel van het bestuur van de stichting"". Beide zaken staan volgens het huidige SGP-bestuur volledig los van elkaar. Maar samen geven ze wel een onrustig beeld van de sfeer in de partij, die van oudsher juist te boek staat als beheerst. ""Zoiets is in ons 100-jarige bestaan nog nooit voorgekomen"", zegt interim-voorzitter Maarten van Leeuwen over de opgestapte bestuursleden. ""Daar kun je niet zomaar aan voorbijgaan. De zaak krijgt veel aandacht."" De twee bestuursleden die vandaag hun vertrek bekendmaakten, Peter den Boef en Albert Vlietstra, deden dat uit onvrede over het opstappen van voorzitter Peter Zevenbergen, zeggen ze in een verklaring. Volgens hen heeft de SGP ""last van een breder en dieper liggend moreel probleem"", schrijft het Nederlands Dagblad. Ook vinden ze dat het partijbestuur onterecht de suggestie heeft gewekt dat Zevenbergen zaterdag uit eigen beweging opstapte. ""Deze kritiek heeft mij buitengewoon verbaasd"", aldus interim-voorzitter Van Leeuwen. Volgens hem hebben Den Boef en Vlietstra ""op geen enkele wijze ter sprake gebracht"" dat ze vinden dat de SGP een moreel probleem heeft. ""In een bestuur kan altijd sprake zijn van minderheidsstandpunten over dieperliggende kwesties, daar is niets mis mee. Maar ik betreur het dat zij daar deze suggestie aan verbinden."" Verklaringen Afgelopen vrijdag kwam het partijbestuur bijeen om te praten over de toekomst van voorzitter Zevenbergen. Dat leidde zaterdag tot een verklaring op de website van de partij, waarin stond dat Zevenbergen ""in overleg met het hoofdbestuur heeft besloten zijn functie als partijvoorzitter neer te leggen"".","1"
"743","https://nos.nl/artikel/2309582-premier-rutte-volhardt-geen-antwoord-op-vragen-over-burgerdoden-irak.html","""Ik laat het bij mijn eerste reactie"", ""Het is van belang om de feiten op een rijtje te zetten"", ""Eerst in kaart brengen hoe het zit"", ""Ik beantwoord die vragen niet"", ""Het is niet verstandig om op allerlei vermoedens in te gaan"", ""U doet allerlei aannames"", ""Deze vraag past in de reeks vragen in deze persconferentie en die respecteer ik allemaal, maar ook deze vraag ga ik niet beantwoorden."" In zijn wekelijkse persconferentie wilde premier Rutte op geen enkele manier ingaan op de kwestie-Hawija. Zo'n twintig minuten lang legden journalisten hem het vuur na aan de schenen, maar Rutte gaf geen krimp. De vraag die voorligt is of Rutte wist van de zeventig burgerslachtoffers die in 2015 zijn gevallen bij een bombardement door een Nederlandse F-16 in Irak. Dinsdag werd tegen minister Bijleveld van Defensie een motie van wantrouwen ingediend, omdat haar voorganger Hennis-Plasschaert tot twee keer toe de Kamer onjuist informeerde. Hennis hield destijds vol dat Nederland niet betrokken was bij de dood van burgers in Irak, terwijl ze kort na het bombardement op de hoogte was gesteld door de VS dat er burgerslachtoffers waren gevallen. In het debat zei Bijleveld dat ook andere ministeries kennis hadden van de burgerdoden. Ze werden kort na de aanval op de hoogte gebracht dat het zeer aannemelijk was dat er een groot aantal onschuldige slachtoffers was gevallen. Bijleveld noemde daarbij de ministeries van Algemene Zaken, Buitenlandse Zaken en Veiligheid en Justitie. Rutte, die toen ook al premier was, zei de volgende dag dat hij zich niet herinnert dat hij op de hoogte is gesteld. Het is volgens hem wel mogelijk dat ambtenaren van hem zijn bijgepraat over de kwestie. Vandaag wilde de premier daar dus niets aan toevoegen. ""Hij moet natuurlijk op eieren lopen, want dit is een uiterst gevoelige kwestie"", zegt politiek verslaggever Ron Fresen.","1"
"744","https://nos.nl/artikel/2306576-coalitie-ontevreden-over-het-optreden-van-minister-blok.html","Kamerleden van de coalitiepartijen CDA, D66 en ChristenUnie hebben toenemende kritiek op het opereren van minister Blok van Buitenlandse Zaken. Ze vinden dat hij te weinig initiatief neemt en te snel oordeelt dat iets niet kan omdat er internationaal geen draagvlak voor zou zijn. Zo wilde hij vorige week, na de inval in Syrië, niet bij de EU aandringen op economische sancties tegen Turkije. Pas na lang aandringen van de oppositie en CDA, D66 en CU kwam hij hiervan terug. CDA-Kamerlid Van Helvert: ""Het is soms heel hard duwen en trekken om een kleine beweging tot stand te brengen."" CU-Kamerlid Voordewind: ""Als we de minister een boodschap willen meegeven, houdt hij ons de haalbaarheid van de ideeën voor en daar spreekt geen groot enthousiasme uit om de wens van de Kamer op te pikken."" D66-Kamerlid Sjoerdsma zei afgelopen zondag in het tv-programma Buitenhof al dat Blok wat hem betreft te weinig daadkracht toont. Hij noemde hem ""afwachtend, misschien wel apathisch"". Terwijl van een minister van Buitenlandse Zaken juist ""daadkracht en visie wordt gevraagd"". Volgens oud-diplomaat en GroenLinks Kamerlid Van Ojik begint het ""pijnlijk"" te worden dat Blok niet alleen van de oppositie maar ook steeds vaker van de regeringspartijen kritiek krijgt.  Niet alleen bij de aanpak van Turkije stuitte de Kamer op weerstand bij Blok. Dat gebeurde al veel vaker. Onder andere in het debat over zijn China-beleid. Vrijwel alle partijen verweten Blok hierin onvoldoende aandacht voor de slechte mensenrechtensituatie in dat land, zoals onderdrukking van Oeigoeren, Tibetanen en christenen. Ook botste Blok met de Kamer over de ontmoeting van koningin Máxima met de Saudische kroonprins Mohammed bin Salman, korte tijd na de moord op de Saudische journalist Kashoggi, waarvoor de kroonprins verantwoordelijk wordt gehouden. Verder verwijt de Kamer Blok dat hij vergaderingen van Europese ministerraden te vaak aan Nederlandse ambtenaren in Brussel overlaat.","1"
"745","https://nos.nl/artikel/2308322-bouwprotest-mensen-werken-40-jaar-bij-ons-die-wil-je-niet-ontslaan.html","Bouwondernemers, grondverzetters, baggeraars en hoveniers demonstreren in Den Haag tegen de PFAS-norm en het stikstofbeleid. Duizenden projecten liggen stil en demonstranten willen dat het kabinet maatregelen neemt. Wat is het effect van het huidige beleid op hun dagelijkse werk? We vroegen het aan deze vier demonstranten. ""De PFAS-norm is nu te streng om mijn werk te kunnen doen"", zegt Wesley Teunissen uit Maasbracht. Hij werkt bij een groot bouwbedrijf, maar ""er mag geen schep meer in de grond"". Hij maakt zich vooral veel zorgen over de toekomst. ""Ik werk gelukkig bij een groot bedrijf, maar het is nu al een stuk rustiger dan vorig jaar om deze tijd. Ik werkte toen het licht uit mijn ogen. Dat is nu wel anders en dat komt allemaal door de nieuwe norm."" Die moet volgens Teunissen daarom worden aangepast, en wel snel. Dat de PFAS-norm waarschijnlijk in december wordt versoepeld is volgens hem te laat. ""Twee maanden wachten redden we niet, dan ligt het werk al plat.""Teunissen is door de situatie naar eigen zeggen ""klaar met de politiek"". ""Wij willen gewoon zekerheid, maar de toekomst is nu heel onzeker. Ik sta hier vandaag om een tegengeluid te laten horen, maar ik denk dat de mensen in Den Haag zich er niks van aantrekken. Het protest gaat nu nog vreedzaam, maar als er niet wordt geluisterd zal dat extremer worden."" Onzekerheid en angst voor de toekomst is ook wat Anouk van der Donk parten speelt. Zij is de derde generatie die werkt in haar familie-transportbedrijf. Van der Donk zit op kantoor en rijdt in een vrachtwagen. ""Er is veel minder werk en dat komt omdat van de een op de andere dag is besloten dat de PFAS-norm moest worden aangepast"", legt ze uit. ""Terwijl dat stofje er altijd al was. Ik vind dat er gekke dingen gebeuren.""","1"
"746","https://nos.nl/artikel/2303921-het-gezicht-van-pvdd-stopt-thieme-was-compromisloos.html","Ze is hét gezicht van de Partij voor de Dieren: Marianne Thieme. Ze stond aan de wieg van de partij, die in 2002 werd opgericht voor een diervriendelijker beleid. Hoewel er in het begin lacherig werd gedaan over deze eerste dierenpartij in een nationaal parlement, bewees Thieme een volhouder te zijn en een politicus die serieus genomen moest worden. In 2003, een jaar na de oprichting van haar partij, deed Thieme voor het eerst mee aan de Tweede Kamerverkiezingen. Een zetel zat er toen nog net niet in, maar buiten de spotlights ontwikkelde de PvdD zich tot een stabiele partij met een programma dat breder reikte dan alleen de dierenbelangen. Bij de verkiezingen in 2006 deed de partij een nieuwe poging en ditmaal was er wel succes. De partij behaalde twee zetels. En de opmars zette zich gestaag voort; inmiddels is de Partij voor de Dieren gegroeid naar vijf zetels in de Tweede Kamer, 33 zetels in gemeenteraden en zit de partij ook in de Eerste Kamer, het Europees Parlement, Provinciale Staten en Waterschappen ""Thieme was 17 jaar het gezicht van de partij. Het is haar gelukt om met een afwijkend verhaal vijf zetels te winnen"", zegt politiek verslaggever Xander van der Wulp. ""Daarvoor heeft ze zich ook buiten het parlement en in het buitenland ingezet. Zo kreeg ze meer aandacht voor haar soort politiek, waarin de belangen van niet-soortgenoten een belangrijke factor zijn in het beleid."" Toch is Thieme niet altijd serieus genomen door de andere Kamerleden"", zegt Van der Wulp. ""Thieme wilde op een heel andere manier politiek bedrijven en had daarvoor een totaal andere benadering. Als een plan niet ver genoeg gaat, steunt ze het niet. 'Op je idealen sluit je geen compromissen', was haar houding. Ze wilde geen water bij de wijn doen, de idealen staan voorop.""Dat ze niet meedeed met de andere partijen, leverde haar kritiek op in Den Haag.","1"
"747","https://nos.nl/artikel/2306685-kamer-eist-snel-openheid-over-nederlandse-luchtaanval-bij-hawija.html","Een groot deel van de Tweede Kamer eist openheid van minister Bijleveld over de luchtaanval die Nederland heeft uitgevoerd in de Iraakse stad Hawija. Meerdere partijen werken aan een brief waarin ze zeggen dat ze volgende week duidelijkheid willen. Bij het bombardement in Hawija in 2015 kwamen zeker zeventig mensen om het leven. Vandaag meldden de NOS en NRC dat het ging om een aanval van een Nederlandse F-16. Minister Bijleveld van Defensie wil niet bevestigen dat Nederland betrokken was bij het incident. ""In de coalitie hebben we met elkaar afgesproken dat we de veiligheid van iedereen, maar ook van vliegers, vooropstellen. Hoe vervelend dat ook is."" 'Minister heeft probleem' SP-Kamerlid Karabulut reageert verbouwereerd op het nieuws. Ze vroeg eerder al in de Tweede Kamer of Nederland verantwoordelijk was voor het bloedbad in Hawija. De minister wilde daar toen niet op reageren. ""Als het klopt wat ik hier zie, dan heeft de minister wel een probleem"", zegt Karabulut. ""Ofwel ze heeft informatie achtergehouden. Of ze heeft ons onvolledig geïnformeerd."" ""Als internationaal recht wordt geschonden, dan moeten ook wij daar open en eerlijk over zijn, om vervolgens te kijken: wat zijn dan de consequenties. Daar hebben slachtoffers recht op, maar ook wij als Nederlandse bevolking"", aldus Karabulut. Samen met GroenLinks en de PvdA werkt ze aan een brief om namens de vaste Kamercommissie voor Defensie te verzoeken om nog volgende week openheid te geven. Volgens PvdA-Kamerlid Kerstens kan dat ook snel. ""Deze informatie is er al. Er hoeft niemand meer voor naar Irak te vliegen."" Net als zijn collega's zegt hij geschokt te zijn over de aanval, en verrast dat hij het in de media heeft moeten lezen in plaats van het van Defensie zelf te horen. Ook coalitiepartij D66 wil dat de minister nu snel opening van zaken geeft. Kamerlid Belhaj wil bovendien afspraken maken om te voorkomen dat bij nieuwe missies transparantie opnieuw ontbreekt.","1"
"748","https://nos.nl/nieuwsuur/artikel/2300071-vergiftigde-planten-en-gedoe-over-geld-de-ruzie-bij-forum-voor-democratie.html","De ruzie tussen Thiery Baudet en Henk Otten duurt al ruim anderhalf jaar. Dat blijkt uit gesprekken die Nieuwsuur voerde met bronnen in en rond de top van Forum voor Democratie. De gesprekken en onderbouwende documenten schetsen een beeld van een giftige sfeer in een snel groeiende partij. ""Als ouders in een vechtscheiding"", zo vertelt een bron. Witte wijn in de plantenbakken We gaan terug naar februari 2018, de fractiekamers van Forum voor Democratie worden dan opgefleurd met planten. Aan Henk Otten, dan nog penningmeester, wordt gevraagd de rekening van 9000 euro te voldoen. Dat doet hij uiteindelijk, maar uit een interne mailwisseling blijkt dat dit onder protest was: ""Zoals ik je meerdere malen heb aangegeven vind ik dit een erg hoog bedrag voor erg veel planten en ben ik van mening dat we als partij prudent met belastinggeld om dienen te gaan."" Niet veel later is de helft van de planten dood. Meerdere bronnen vertellen dat iemand op de fractie witte wijn in de plantenbakken heeft gegooid, ze zijn 'vergiftigd'. Sommigen zeggen dat het Otten was. Het is een voorbeeld van de pesterijen binnen de jonge partij. Er is een cultuur waarbij regelmatig sloten op het partijbureau worden vervangen en de partijleider op een gegeven moment geen toegang meer krijgt tot het Facebook-account. Anderen uit het partijbestuur hebben hem die toegang ontzegd. De nieuwe partij, die bij de Provinciale Statenverkiezingen in maart nog de grootste van Nederland is en tienduizenden leden aantrekt, oogt energiek. Maar terwijl de partijtop in het hele land volle zalen trekt met optredens in theaters, is er op de achtergrond een sfeer van narigheid en ongemak. Narigheid en ongemak","1"
"749","https://nos.nl/artikel/2303002-tabaksfabrikant-polst-groenlinks-kamerlid-voor-lobbybaan.html","De Britse tabaksfabrikant Imperial Tobacco Benelux heeft GroenLinks-Kamerlid Paul Smeulders benaderd voor een lobbybaan. Smeulders stelt deze poging tot personeelswerving uitgebreid op Twitter aan de kaak. ""Ik ben er niet van gediend om hier als zittend Kamerlid voor gepolst te worden"", zegt hij. Smeulders en zijn partij zijn fel tegen de tabaksindustrie. GroenLinks heeft opnamen gemaakt van het telefoongesprek. De stem van de medewerker van Imperial Tobacco is vervormd. In de verschillende filmpjes die GroenLinks laat zien, wordt duidelijk dat de recruiter die voor het tabaksbedrijf werkt, oppert dat juist een GroenLinks-Kamerlid dat fel gekant is tegen roken, goed zou zijn voor het bedrijf. In Nederland zijn lobbycontacten tussen de tabaksindustrie en de politiek, zoals ministeries en Kamerleden, ongewenst. Ook als het onderwerp preventie aan de orde is. De tabaksindustrie zat bijvoorbeeld als enige deelnemer niet aan tafel bij de onderhandelingen over het preventieakkoord. Verder heeft Nederland op 6 januari 2014 het anti-rookverdrag van de Wereld Gezondheidsorganisatie (WHO) ondertekend. Landen spreken daarin onder meer af zo veel mogelijk openheid te geven over de tabaksindustrie inclusief lobbyen, dat wil zeggen beïnvloeding van de politiek. Het is overigens niet verboden om Kamerleden te werven voor een nieuwe baan. Onafhankelijk recruiteringsbureau Imperial Tobacco laat weten een onafhankelijk recruteringsbureau te hebben ingeschakeld voor het vervullen van de functie Public Affairs-manager Nederland. ""In het geval van de heer Smeulders kennen wij de exacte beweegredenen van de recruiter niet"", laat een woordvoerder weten. Het bedrijf is er bekend mee dat GroenLinks roken wil ontmoedigen en betere voorlichting wil. ""Mogelijks is het in die optiek dat de recruiter de heer Smeulders heeft gecontacteerd."" De woordvoerder laat verder weten ""bedenkingen te hebben bij het feit dat het gesprek in kwestie werd opgenomen en vervolgens online werd geplaatst zonder medeweten van de gesprekspartner.""","1"
"750","https://nos.nl/artikel/2304549-kritiek-op-anti-scorebordpolitiek-klaver-meestemmen-mag-daar-wat-tegenover-staan.html","Verbazing en irritatie, en hier en daar een vleugje begrip: een plan van GroenLinks om de komende maanden alle begrotingen van het kabinet te steunen, roept veel reacties en vragen op. Vanuit de eigen achterban, maar ook bij andere oppositiepartijen. Wat is er aan de hand? Daarvoor moeten we terug naar de Algemene Politieke Beschouwingen, net na Prinsjesdag. GroenLinks-leider Klaver wierp zich tijdens dat debat op als voorvechter van een anti-'scorebordpolitiek'. ""Vorig jaar, en zelfs een maand geleden nog, dacht ik: ik ga strategisch dreigen om tegen een begroting te stemmen. Dat doe ik nu niet, en met een reden."" Vervolgens liet Klaver doorschemeren dat hij in december vóór het Belastingplan van het kabinet wil stemmen. En daar blijft het niet bij: GroenLinks is nu van plan om alle begrotingen te steunen die het kabinet op Prinsjesdag heeft gepresenteerd. Dat besluit wordt niet bepaald met gejuich ontvangen. Sommige GroenLinks-leden vragen zich op sociale media af waarom er in ruil voor de steun bijvoorbeeld niets wordt geregeld voor het klimaat of het onderwijs, als een soort 'wisselgeld'. In een verklaring die GroenLinks gisteravond publiceerde naar aanleiding van de kritiek, staat dat de partij bij de komende begrotingsbehandelingen wel voorstellen gaat doen om de begrotingen te verbeteren. Maar helemaal tegenstemmen zou (te) grote gevolgen hebben, vindt de partij. ""Dan blijft het beleid bevroren op de situatie zoals die was"", staat in de verklaring. ""En we zien in de begrotingen dat er meer geld beschikbaar komt voor bijvoorbeeld landbouw en onderwijs"", voegt Klaver daar vandaag aan toe. ""Tegenstemmen betekent dan dat daar juist minder geld naartoe gaat."" Toch is het onderwijsveld niet te spreken over de voorstem van GroenLinks: Maar Klaver blijft erbij: ""Als je tegen de onderwijsbegroting stemt, komt er minder geld voor het onderwijs. Dat is niet uit te leggen aan docenten.","1"
"751","https://nos.nl/artikel/2302495-magere-oogst-voor-oppositie-in-hoffelijk-debat-over-rutte-s-2020-plannen.html","Het kabinet-Rutte III kan verder met de plannen voor 2020. De Tweede Kamer steunt in grote lijnen de voorstellen die op Prinsjesdag zijn gepresenteerd, zo bleek donderdagavond laat na twee lange dagen debatteren. Op de eerste dag van de Algemene Politieke Beschouwingen (APB) kwamen alle politieke partijen aan het woord en de bewindspersonen kregen een lange lijst met wensen gepresenteerd. Weinig over Premier Rutte toonde zich op de tweede APB-dag alleen niet erg gretig om de oppositie tegemoet te komen, zo bleek uit zijn uren durende antwoord. NOS-verslaggever Ron Fresen constateert dat het debat woensdag vooral ging over samenwerken en elkaar wat gunnen. ""Maar er bleef donderdag maar weinig van over"", zegt Fresen. ""Het was steeds: 'nee' en 'geld lost ook niet alles op'."" De hele Tweede Kamer vindt dat de lonen in het bedrijfsleven 5 procent zouden moeten stijgen omdat zij achterblijven bij de groei van de economie en de groei van dividenduitkeringen. Alle partijen steunden de motie van SP-leider Marijnissen hierover. De Kamer heeft geen macht of invloed op de salarissen in het bedrijfsleven, de motie is dus een principe-uitspraak. Marijnissen vindt dat de medewerkers die grote winsten mogelijk maken daarvan moeten meeprofiteren. De oogst voor de oppositie is mager, constateert Fresen. Hij noemt het opvallend dat er structureel geld komt voor de moeilijke gevallen in de jeugdzorg. ""Bij de leraren in het onderwijs wordt het afwachten."" Fresen: ""Het is de vraag of sommige oppositiepartijen achteraf tevreden zullen zijn met hun mildheid. Want politiek werkt wel zo."" Samenleving PvdA-leider Asscher trok aan het eind van het debat overigens wel hard van leer tegen het kabinet. ""Geldgebrek is niet het probleem van dit kabinet, maar het gebrek aan oog voor wat er nu in de samenleving nodig is."" De PvdA vindt het onbegrijpelijk dat er geen extra geld komt voor gemeenten die hun zwembaden en bibliotheken moeten sluiten, de sociale advocatuur, de verpleegkundigen, leraren en de politie","1"
"752","https://nos.nl/artikel/2304700-gemengde-reacties-op-stikstofplannen-kabinet-mondjesmaat-maatregelen.html","Er wordt gemengd gereageerd op de uiteenlopende maatregelen die het kabinet vandaag aankondigde om de stikstofschade terug te dringen. Terwijl coalitiepartijen in politiek Den Haag enthousiast reageren op ""een eerste stap"", zoals D66-leider Rob Jetten de plannen noemt, verwijt de oppositie het kabinet geen duidelijke keuzes te maken. ""De maatregelen van Remkes zijn kraakhelder. Maar de plannen van het kabinet zijn vaag"", schrijft GroenLinks-leider Jesse Klaver op Twitter, refererend aan het rapport van oud-minister Remkes dat de basis vormt voor de maatregelen. Vanuit de betrokken sectoren klinkt een soortgelijk verdeeld geluid. Zo ziet Bouwend Nederland als grootste ondernemersorganisatie in de bouw ""perspectief"" in de kabinetsplannen. De organisatie benadrukt alleen wel dat er zo spoedig mogelijk een oplossing moet komen voor de bijna 500 projecten die nu stilliggen vanwege de stikstofcrisis. Minister Schouten heeft aangekondigd de Raad van State eerst advies te willen vragen over maatregelen voor de bouw. ""Maar er staan acuut 17.000 banen op de tocht. Wij roepen provincies en gemeenten met klem op per direct de vergunningsprocedures hervatten"", aldus Bouwend Nederland. Vakbonden CNV en FNV vrezen ""een crisis"" als er niet snel een oplossing komt. Onenigheid over landbouw Wat betreft de landbouwsector komt er een uitkoopregeling voor veehouders die stoppen met hun bedrijf. Landbouworganisatie LTO Nederland is als brancheorganisatie voor de landbouwsector tevreden dat het kabinet in dat plan kiest voor het vrijwillig uitkopen van boeren in plaats van gedwongen krimp. ""Toch blijven er grote zorgen en onzekerheid"", aldus LTO, bijvoorbeeld als het gaat om het afgeven van vergunningen in de toekomst. Schapenhouder Bart Kemp, initiatiefnemer achter het boerenprotest van dinsdag, noemt het ""verontrustend"" dat het kabinet in de maatregelen in zijn ogen de scheepvaart, industrie en luchtvaart ""totaal buiten beschouwing laat"".","1"
"753","https://nos.nl/nieuwsuur/artikel/2304281-d66-blijft-bij-standpunt-halvering-veestapel-en-wil-meer-actie-van-minister.html","Ook na de massale boerenprotesten van vandaag blijft D66 bij het standpunt dat de veestapel in Nederland moet halveren om de uitstoot van stikstof tegen te gaan. ""Dit is een pijnlijke keuze, maar de problemen rond het houden van varkens en kippen zijn anders niet op te lossen"", zegt Kamerlid Tjeerd de Groot in Nieuwsuur. ""Afhankelijk van hoe je rekent komt 50 of 70 procent van de stikstofuitstoot van de landbouw. Dat terwijl de bijdrage van landbouw aan de economie niet heel erg groot is."" 'Minister Schouten moet stappen zetten' De actievoerende boeren protesteerden onder meer tegen het idee van D66. Ze zeggen dat ze zich in een hoek gedrukt voelen door politiek Den Haag. Landbouwminister Carola Schouten probeerde de demonstranten gerust te stellen door te beloven dat zolang zij minister is, er geen halvering van de veestapel komt. Ze noemde het D66-plan eerder al onrealistisch. De Groot noemt zijn plan juist een logische vervolgstap op de landbouwvisie van het kabinet. Schouten kondigde onlangs plannen aan om de omslag te maken naar kringlooplandbouw, een duurzame vorm van landbouw. ""Het kabinet wil een andere manier van voedsel produceren, maar de minister moet dan ook maatregelen nemen en niet alleen een mooi verhaal houden. Ze moet echt stappen zetten."" De Groot: ""We geven nu nog heel veel voer aan dieren dat mensen ook kunnen eten, bij varkens en kippen is dat ongeveer de helft. Dat moet anders. We hebben gezegd 'zorg voor een alternatief, het huidige model is niet houdbaar', daar staan CDA en VVD ook achter. Dan moet je ook doorpakken en duidelijkheid bieden."" Net als minister Schouten benadrukt De Groot dat boeren niet financieel de dupe moeten worden van eventuele maatregelen. ""De boeren hebben niks verkeerd gedaan. Als samenleving moeten we de mensen die willen stoppen, helpen. Naast het uitkopen van boeren, moeten we boeren helpen investeren in kringlooplandbouw, daaraan moeten ze kunnen verdienen.""","1"
"754","https://nos.nl/artikel/2304442-akerboom-hekelt-zigzagbeleid-en-wil-meer-bevoegdheden-voor-politie.html","De afgelopen jaren is er geen stabiel kabinetsbeleid geweest voor de politie en dat heeft er volgens korpschef Erik Akerboom toe geleid dat de drugscriminaliteit in ons land groot kon worden. Dat zegt hij in een interview met het NOS Radio 1 Journaal. ""Het is goed dat er een speciale drugseenheid bijkomt"", zegt hij over het recente voornemen van minister Grapperhaus. ""Maar er is veel meer nodig. Want de laatste jaren is er sprake geweest van zigzagbeleid in de aanpak van ondermijning. Dat is niet te doen voor organisaties die de rechtsstaat moeten dienen, zoals het OM en de politie."" Privacywetgeving 'soms opzij zetten' De korpschef van de Nationale Politie pleit voor een stabiele aanpak, dichtbij de jeugd, om in de wijken een goede positie op te bouwen. Daarnaast vindt Akerboom dat de politie meer bevoegdheden moet krijgen om criminelen op te sporen. Volgens hem zit de huidige privacywetgeving daarbij soms in de weg. ""Als criminelen vaker auto's huren en we willen informatie van de verhuurbedrijven, dan is dat verrekte moeilijk voor elkaar te krijgen. Als we dit probleem echt willen aanpakken, moeten we de mogelijkheid krijgen om dit soms opzij te zetten."" kerboom vindt de politiek ""te wispelturig"", zei hij vanmorgen in de Volkskrant. Over een jaar moeten er duizend extra agenten zijn aangenomen, maar 3,5 jaar geleden moest de politie nog 3000 mensen wegbezuinigen, zegt de korpschef. ""Ik zou Nederland een kabinet toewensen dat een uitspraak doet over de financiering van de rechtsstaat over de jaren heen. Het bezuinigen, dat kun je met een bedrijf misschien doen, maar met de rechtsstaat niet."" Derk Wiersum Door de moord op advocaat Derk Wiersum vorige maand moeten er meer mensen door de politie beveiligd worden. Akerboom vraagt zich alleen of hoelang de politie deze taak uit kan voeren. ""Deze taak verdringt ander politiewerk. Het piept en kraakt in onze gelederen.""","1"
"755","https://nos.nl/artikel/2305036-krikke-of-stikken-de-burgermoeder-voor-wie-de-geschiedenis-zich-herhaalde.html","weeënhalf jaar was Pauline Krikke (58) burgemeester van Den Haag. In die korte tijd brokkelde het vertrouwen in haar steeds verder af. Bij haar ambtenaren, maar ook steeds meer in de gemeenteraad. Drie kwesties binnen één week luidden uiteindelijk haar vertrek in. Wie zijn oor te luisteren legt in die gemeenteraad komt tot de conclusie dat VVD'er Krikke, als zij vandaag niet de eer aan zichzelf had gehouden, komende donderdagavond naar huis was gestuurd. Dan zou de raad debatteren over de harde conclusies in het rapport van de Onderzoeksraad voor Veiligheid over het uit de hand gelopen Scheveningse vreugdevuur. ""Ondanks haar betrokkenheid en inzet voor onze stad is er te veel fout gegaan bij de afgelopen jaarwisseling om nu nog voldoende gezag te hebben"", reageerde bijvoorbeeld Arjen Kapteijns van GroenLinks vandaag op Krikke's ""moedige, maar onvermijdbare besluit"". En ook D66 sprak van een ""begrijpelijke keuze gezien het kritische rapport dat er lag"".Twee crisissituaties op één dag Al eerder waren er twijfels gerezen over het vermogen van de geboren Friezin om in crisissituaties het hoofd koel te houden en de juiste beslissingen te nemen. Vorige week dinsdag waren er zelfs twee crisissituaties op één dag. Eerst was er de doorzoeking van de werkkamers en de woningen van beide wethouders van de Groep de Mos. Al langer was er veel discussie in de Haagse politiek over Richard de Mos: sloeg diens 'ombudsmanpolitiek' niet om in vriendjespolitiek? Nu kwam de dringende vraag op tafel: wat had het college onder leiding van Krikke nou werkelijk gedaan om de risico's van integriteitsschendingen te voorkomen? Maar ook de boerendemonstratie op dezelfde dag verliep bepaald niet vlekkeloos. De burgemeester wilde eerst maar een handjevol tractors op het Malieveld, sprak toen met de organisatoren af dat het er maximaal 75 mochten worden, maar dat werden er uiteindelijk honderden. De boeren reden gewoon door de afzettingen.","1"
"756","https://nos.nl/artikel/2301976-geldkraan-haga-lyceum-dicht-als-bestuur-niet-opstapt.html","Het islamitische Cornelius Haga Lyceum in Amsterdam krijgt geen geld meer van de overheid als het bestuur van de school niet binnen vier weken is opgestapt. Dat schrijft onderwijsminister Slob aan de Tweede Kamer. Slob zet daarmee zijn in juli aangekondigde ingrijpen door omdat het bestuur volgens de onderwijsinspectie de school en leerlingen schade toebrengt. Er is volgens de inspectie sprake van financieel wanbeheer en het ""burgerschapsonderwijs"" is ondermaats. De waarden van de democratie en de rechtsstaat zouden leerlingen niet worden bijgebracht. Ook neemt het schoolbestuur volgens de inspectie geen afstand van personen met een omstreden, radicale reputatie. Deze zomer gaf Slob al aan dat hij van plan was een aanwijzing aan de school te geven. De zorgen zijn niet afgenomen, zo schrijft de minister nu. ""Alle leerlingen verdienen goed onderwijs in een veilige omgeving. Daarom moet er een nieuw bestuur komen."" Onderzoek inspectie Het rapport van de onderwijsinspectie werd opgemaakt na een onderzoek van twee maanden waarbij medewerkers van de inspectie elke dag op school waren en lessen bijwoonden. Ook hebben ze gepraat met docenten, leerlingen en een deel van de ouders. Het bestuur van het Haga Lyceum zegt in een reactie dat minister Slob een politiek spelletje speelt. De school neemt het de minister kwalijk dat zijn brief komt op de dag dat het Haga Lyceum en de onderwijsinspectie gaan praten over de verbeterpunten die de school ten uitvoer moet brengen. ""De school legt zich hier niet bij neer en zal bezwaar indienen bij het ministerie"", zegt de advocaat.","1"
"757","https://nos.nl/artikel/2300250-agenten-hebben-genoeg-van-geweld-burgers-maar-geen-vertrouwen-in-korpsleiding.html","Na het incident waarbij afgelopen vrijdag een deelnemer aan een trouwstoet in Rotterdam een agent bewusteloos sloeg, zijn tientallen mailtjes van ontevreden agenten bij de politievakbonden binnengekomen. De agenten zijn het geweld van burgers zat, maar hebben weinig vertrouwen in de aanpak van korpsleiding en politiek, zegt vice-voorzitter Erwin Koenen van politievakbond ACP. ""Politiemensen zijn het zat"", zegt Koenen. ""Ze voelen geen steun van de korpsleiding en de politiek. De korpsleiding reageert altijd te laat, vinden agenten, ook al zijn de intenties goed. Agenten verwachten een korpsleiding die voorop gaat lopen om te kijken hoe je geweld kunt voorkomen."" Maandag schreef justitieminister Grapperhaus in een Kamerbrief geweld tegen agenten ""volstrekt onacceptabel"". Hij wil ""op afzienbare termijn"" om de tafel met politiechefs en het OM om te kijken of er extra maatregelen genomen kunnen worden. Hoe die maatregelen er concreet uit gaan zien, is onduidelijk. De voorzitter van de Centrale Ondernemingsraad van de politie, Rob den Besten, herkent het wantrouwen in de politiek die ACP-topman Koenen schetst. ""Agenten worden gestimuleerd om aangifte te doen, maar zien vervolgens de opvolging niet. En zolang er taakstraffen worden opgelegd voor mishandelingen van agenten, hebben de politiemensen ook geen vertrouwen in rechters"", zegt Den Besten in De Telegraaf. Ook ACP-vice-voorzitter Koenen hekelt het opleggen van taakstraffen. ""Dat leidt tot frustratie bij agenten. Je gaat een aantal uren schoffelen en je gaat weer door."" Te laat? Volgens Koenen heeft korpschef Erik Akerboom te laat op het incident van vrijdag in Rotterdam gereageerd. Akerboom reageerde afgelopen maandag. ""Er wordt ontzettend veel aan preventie gedaan"", zei hij. ""Maar uiteindelijk komt het erop neer dat het begrensd wordt en dat het niet alleen bij woorden blijft, maar ook tot daden komt. Want geweld is niet acceptabel.""","1"
"758","https://nos.nl/artikel/2304179-schouten-tegen-protesterende-boeren-geen-halvering-van-veestapel.html","Het boerenprotest op het Malieveld in Den Haag is afgelopen. De duizenden boeren zijn weer onderweg naar huis. Op de manifestatie zei minister Schouten van Landbouw dat Nederland door dit protest niet meer om de boeren heen kan. De boeren demonstreerden omdat ze vinden dat ze worden weggezet als milieuvervuilers. In het publiek waren spandoeken te zien met teksten als 'Straks houden zelfs Ot & Sien het voor gezien'. Op het podium zei schapenboer Bart Kemp dat de boeren boos zijn. ""Daarom staan we hier met de grootste landbouwactie in de geschiedenis."" Volgens hem missen politici het gezonde verstand van boeren. De menigte scandeerde: ""boeren, boeren, boeren"". Schouten: geen halvering Minister Schouten sprak haar bewondering uit voor de hoge opkomst. Volgens haar ontbreekt het vaak aan waardering voor boeren en daar wil ze zich hard voor maken. ""Ik ben jullie minister van Landbouw!"" Schouten zei dat boeren een goede boterham moeten kunnen verdienen. ""Boeren die willen blijven boeren en die hun bedrijf willen overdoen aan hun zonen en dochters, wil ik helpen. Zolang ik minister ben zal er wat mij betreft geen halvering komen van de veestapel."" Middelvinger Op het podium werden D66-Kamerlid De Groot en GroenLinks-leider Klaver door de menigte uitgejouwd. Tijdens Klavers korte toespraak keerden de boeren hem de rug toe en staken ze hun middelvinger op. Klaver zei dat hij de woede begrijpt en dat dat hervormingen van de landbouw op een manier moeten gebeuren die de boeren zo min mogelijk raakt. De Groot zei dat hij onder de indruk is van het protest. Na enkele zinnen pakte een van de boeren hem de microfoon af, omdat de D66'er al te lang aan het woord zou zijn.","1"
"759","https://nos.nl/artikel/2301574-boze-reacties-op-depressie-opmerking-bruins-hij-heeft-geen-idee-wat-het-inhoudt.html","De reactie van minister Bruins voor Medische Zorg op de 'troonrede' van de 14-jarige scholier Yusuf Khalid leidt op sociale media tot veel kritiek. In Het Parool beaamt Bruins dat depressie en stress bij jongeren aandacht verdienen, maar dat ""wat minder op telefoons en tablets kijken"" misschien een begin is. ""Meer met elkáár praten."" Zijn eigen kinderen zijn soms maar een kort moment depressief, aldus Het Parool. ""Als ze een slecht cijfer halen bijvoorbeeld."" Yusuf mocht vandaag als 'Koning van de Jeugd' een toespraak houden in de Ridderzaal, tijdens de negende editie van Kleine Prinsjesdag. Daarin vroeg hij aandacht voor depressie onder jongeren. Volgens de 14-jarige is dat nu een taboe en moet er meer over worden gepraat, ook in de politiek. Minister Bruins was bij de troonrede van Yusuf aanwezig, net als minister De Jonge van Volksgezondheid en enkele Tweede Kamerleden. Maar de eerste reactie van Bruins op het onderwerp schiet veel mensen in het verkeerde keelgat. 'Geen idee wat depressie inhoudt' Twitteraars verwijten Bruins een gebrek aan inlevingsvermogen. ""Hij heeft geen idee wat depressie inhoudt"", schrijft iemand op het sociale mediaplatform. ""Sprakeloos ben ik. Schaamteloos dit"", zegt een ander. De bekende Twitteraar Zjos Dekker, die ook werkzaam is in de psychiatrie, reageert uitgebreid op de uitspraak van Bruins. Dekker is zelf depressief geweest. Ook haar broer kampte met een depressie. ""Ik kon niet naar school toen ik depressief was. Niet eens naar de supermarkt. Doen alsof somberheid/tegenslagen gelijk staan aan een depressie maakt je een naar mens"", schrijft ze op Twitter. Minister Bruins is achteraf van mening dat hij zich ongelukkig heeft uitgedrukt en daar heeft hij spijt van. ""Depressie is een hele nare ziekte. Niet iets om te bagatelliseren. Ik wil niemand beledigen en vind het heel erg vervelend als ik dat wel heb gedaan.","1"
"760","https://nos.nl/artikel/2301261-regeringspartijen-en-denk-houden-debat-tijdens-wilders-proces-tegen.html","De regeringspartijen VVD, CDA, D66 en ChristenUnie willen geen Kamerdebat over de 'minder-Marokkanen'-strafzaak tegen PVV-leider Wilders zolang de rechter nog geen uitspraak heeft gedaan. Wilders wil in aanwezigheid van premier Rutte debatteren over de bemoeienis van ambtenaren van het ministerie van Justitie met zijn strafzaak. Hij riep zijn collega's op zijn verzoek te steunen, in het belang van zijn verdediging. ""Dit is mijn laatste kans"", zei hij. ""Als we het pas na de uitspraak van de rechter doen, en dan blijkt dat de Tweede Kamer de gang van zaken onacceptabel vindt, dan is het voor mij te laat."" Schandalig proces Alle oppositiepartijen behalve Denk steunen zijn verzoek. PvdA-Kamerlid Kuiken: ""De schijn van bemoeienis wordt steeds groter, dus ik wil ook een debat."" 50Plus-leider Krol: ""Heel Nederland praat over deze zaak, dus dan moeten wij er ook over praten."" Forum voor Democratie was de eerste en een tijd de enige partij die een debatverzoek van Wilders steunde. Partijleider Baudet: ""Dit is een schandalig proces. De Kamer moet zo spoedig mogelijk zijn tanden laten zien."" Maar de VVD en de andere regeringspartijen voelen daar niets voor. ""Wij willen een debat na de rechterlijke uitspraak, want dan ligt het totaalplaatje op tafel"", zegt VVD-Kamerlid Van Wijngaarden. Wilders deed nog een laatste poging om de tegenstanders te overtuigen. ""Nu ben ík het. Maar het kan ieder van u de volgende keer zijn."" Als de Tweede Kamer na het oordeel van de rechter in hoger beroep nieuwe informatie krijgt, bijvoorbeeld tijdens het Kamerdebat, dan heeft Wilders daar niet zo veel meer aan. Wilders: ""Alsof je tegen iemand die ter dood veroordeeld is - wat ik gelukkig niet ben - zegt dat je na zijn executie een debat gaat houden."" Hij bedankte de partijen die hem wel steunden.","1"
"761","https://nos.nl/artikel/2300000-d66-plan-voltooid-leven-wekt-verbazing-en-irritatie-bij-coalitiepartners.html","De aankondiging van D66 om volgend jaar met een wetsvoorstel te komen dat euthanasie mogelijk maakt voor oude mensen die levensmoe zijn valt niet goed bij de ChristenUnie. Ook het CDA staat niet te juichen. ChristenUnie-leider Segers: ""Dit wekt bij mij wel lichte irritatie en verbazing."" Hij wijst op de afspraak tussen de coalitiepartijen om eerst het onderzoek van minister De Jonge af te wachten naar ouderenproblematiek in het algemeen. Segers: ""Het is duidelijk dat deze afspraak gewoon staat."" CDA-fractievoorzitter Heerma wil ook eerst het onderzoek afwachten. ""Dat onderzoek is breder dan voltooid leven. Het gaat bijvoorbeeld ook over eenzaamheid bij ouderen en welke oplossingen daarvoor zijn."" Hulp bij zelfdoding is daar geen oplossing voor, zegt Segers geïrriteerd. Hij vindt dat er betere zorg ingezet moet worden als ouderen door eenzaamheid geen zin meer hebben in het leven.Levenseindebegeleider D66-Kamerlid Pia Dijkstra kwam vanmorgen met het plan. Zij is al jaren bezigom in de wet geregeld te krijgen dat ouderen die niet meer willen leven onder voorwaarden ook recht hebben op euthanasie. CDA en ChristenUnie zien dit niet zitten. In het regeerakkoord staat daarom een compromis. Er wordt eerst onderzoek gedaan naar ouderenproblematiek in het algemeen. Voor Dijkstra duurt dat onderzoek inmiddels te lang. Ze wil nog tot januari wachten, maar komt dan zelf met een wetsvoorstel. Vanmorgen in het ADlichtte zij dat toe. Senioren met een stervenswens moeten zich in de toekomst kunnen melden bij een speciaal opgeleide hulpverlener: de levenseindebegeleider. Die moet in een periode van een paar maanden vaststellen of een oudere echt zelf voor euthanasie kiest. Het besluit kan tot het laatste moment worden teruggedraaid. Treuzelen Ook D66-leider Jetten zei vanmorgen dat zijn partij vindt dat het allemaal te langzaam gaat. ""We hebben inderdaad een gevoel van treuzelen"", zegt partijleider Jetten.","1"
"762","https://nos.nl/artikel/2299976-d66-komt-met-wetsvoorstel-voltooid-leven-wacht-niet-op-het-kabinet.html","D66 presenteert begin volgend jaar een wetsvoorstel dat euthanasie mogelijk maakt voor mensen op hoge leeftijd die levensmoe zijn. Zo'n voorstel voor 'een voltooid leven' ligt gevoelig in de coalitie, omdat CDA en ChristenUnie er principieel tegen zijn, schrijft het AD. D66-Kamerlid Pia Dijkstra zegt in de krant dat senioren met een stervenswens zich in de toekomst moeten kunnen melden bij een speciaal opgeleide hulpverlener: de levenseindebegeleider. Die moet in een periode van een paar maanden vaststellen of een oudere echt zelf voor euthanasie kiest. Het besluit kan tot het laatste moment worden teruggedraaid. Tegenstand Euthanasie is nu alleen toegestaan als er sprake is van ondraaglijk en uitzichtloos lijden door een medische aandoening. Dijkstra zei jaren geleden al dat er een wet moet komen voor ouderen die vinden dat hun leven voltooid is. Ze vindt dat deze mensen waardig moeten kunnen sterven. Dijkstra noemt het voorbeeld van haar vader. Die is 92 en zegt dat hij niet in een situatie wil terechtkomen dat hij niet meer voor zichzelf kan zorgen. ""Het zou hem geruststellen om de keuze te hebben eruit te mogen stappen als het niet meer gaat."" Tegenstanders van haar plan vinden dat ouderen die levensmoe zijn, geholpen moeten worden om weer zin in het leven te krijgen. Geen haast Het vorige kabinet (VVD, PvdA) besloot in 2016 dat er een wet 'voltooid leven' moest komen. Premier Rutte liet een jaar later weten dat hij er aanvankelijk niet voor was, dat het een heel gevoelige kwestie is en dat hij bij dit soort onderwerpen de lijn ""bij twijfel niet doen"" volgt. De wet had volgens hem geen haast en werd doorgeschoven. Dijkstra realiseert zich dat het niet eenvoudig wordt om haar initiatiefwetsvoorstel aangenomen te krijgen. ""Het is geen wet die je er even snel doorjast"", zegt ze in het AD. "" Over de euthanasiewet is ook dertig jaar gesoebat.""","1"
"763","https://nos.nl/artikel/2298142-baudet-ongeloofwaardig-dat-senatoren-om-koers-zijn-vertrokken.html","FvD-leider Baudet vindt het ""jammer en moeilijk te begrijpen"" dat twee senatoren overstappen naar de nieuwe Eerste Kamer-fractie van het geroyeerde lid Henk Otten. ""Ze zeggen dat het is om de koers, maar de koers is niet veranderd. Er is bij Forum voor Democratie alle ruimte voor discussie en meningsverschillen."" Baudet reageert tegenover de NOS op een verhaal in De Telegraaf. Die krant meldde vanmorgen dat Dorien Rookmaker en Jeroen de Vries uit de fractie van Forum voor Democratie stappen en zich aansluiten bij Henk Otten. De voormalige penningmeester van de partij werd een maand geleden geroyeerd als lid omdat hij zich schuldig zou hebben gemaakt aan ""ernstige financiële malversaties"". Otten zelf zegt dat er een conflict over de koers van Forum voor Democratie aan zijn royement ten grondslag lag. Hij verwacht dat meer FvD'ers zich bij hem zullen aansluiten. Baudet noemt dat ""kwaadsprekerij"" en ""een poging om de aandacht af te leiden van het financiële conflict dat nu al een half jaar speelt"". Hij vindt het verhaal over de koers ""op geen enkele manier geloofwaardig"". Hij wijst op mensen als fractievoorzitter Paul Cliteur, senator Annabel Nanninga, Tweede Kamerlid Hiddema en Europarlementariër Derk Jan Eppink, die volgens hem ook regelmatig een afwijkende mening hebben. Dat is wat hem betreft prima. ""Alle partijen hebben meerdere vleugels."" ""Wat ook steekt"", zegt Baudet, ""is dat ze hun zetels meenemen. Die zetels zijn opgebracht door de kiezers."" Hij vindt dat er sprake is van zetelroof. Door het vertrek van de drie senatoren uit Forum voor Democratie gaat de Eerste Kamerfractie van twaalf naar negen zetels. Maar daar moet je volgens de partijleider geen halszaak van maken. ""Je moet dat niet overschatten. Voor een coalitiepartij is dat lastig, maar als oppositiepartij sta je toch al een beetje aan de zijlijn. Je moet gewoon zorgen dat je een duidelijk geluid laat horen. ""","1"
"764","https://nos.nl/nieuwsuur/artikel/2295654-otten-wil-eigen-politieke-beweging-opgelucht-dat-ik-van-baudet-af-ben.html","Eerste Kamerlid Henk Otten wil een nieuwe politieke beweging oprichten, nu hij uit Forum voor Democratie is gezet. Dat schrijft hij aan Nieuwsuur. Hij vertelde er ook over bij Jinek. ""Ik ga nu werken aan een nieuwe beweging, met mensen die politieke vernieuwing willen realiseren. Voor mensen met lef die wat willen maken van hun leven en concrete resultaten willen zien"", staat in zijn brief aan Nieuwsuur. Opgelucht dat ik van Baudet af ben. Otten werd vorige week uit Forum voor Democratie gezet omdat hij zou hebben gefraudeerd met overheidssubsidie. Hij ontkent en uit sindsdien stevige kritiek op de partij en leider Thierry Baudet. Hij noemt Baudet te rechts en de partij ""een soort sektarische Thierry Baudet-fanclub"". Ook schrijft hij dat met ""een grillig persoon"" als Baudet niet valt samen te werken. ""Zijn leiderschap laat te wensen over en is destructief. Zijn beweringen aan mijn adres zijn suggestief, feitelijk vaak onjuist en als geheel genomen smadelijk. Ik ben eigenlijk wel opgelucht dat ik nu van hem af ben."" Bij Jinek zei Otten herhaaldelijk dat hij liever niet openlijk ruzie had gemaakt met Baudet en zijn oude partij. ""De kiezer snapt hier niets van"", zei hij daarover. Otten voegde eraan toe dat hij open stond voor bemiddeling, maar Baudet niet: ""Hij was echt op ramkoers"". 'Inkomens drastisch verhogen' Met zijn nieuwe beweging zegt Otten een vuist te willen maken ""tegen de onbetaalbare klimaatmaatregelen, voor een gecontroleerd immigratie-beleid en voor het snel en drastisch verhogen van de besteedbare inkomens van de werkende middenklasse in Nederland"". Otten schrijft aan Nieuwsuur niet of andere Forum-leden met zijn beweging mee gaan doen. Eerder hintte hij wel op een splitsing binnen de partij. Bekend is dat het Noord-Hollandse Statenlid Robert Baljeu (die ook uit de partij is gezet) en Eerste Kamerlid Jeroen de Vries vertrouwelingen van Otten zijn.","1"
"765","https://nos.nl/artikel/2292941-rutte-moet-zich-met-chaos-belastingdienst-bemoeien.html","Premier Rutte moet zich persoonlijk met de chaos bij de Belastingdienst gaan bemoeien, zegt CDA-Kamerlid Pieter Omtzigt. Voor het Kamerlid, dat al twee jaar aan de bel trekt over het onrechtmatig stopzetten van toeslagen aan burgers, is de maat vol. ""De Belastingdienst heeft vijf keer met 130 door rood gereden, en niemand roept ze terug"", aldus Omtzigt. Dat uitgerekend de Belastingdienst zich als overheidsdienst niet aan de wet houdt, noemt hij ""onbestaanbaar"" en ""heel slecht voor het aanzien van de politiek"". ""Tegen ambtenaren die de wet hebben overtreden, wordt maar niet opgetreden. Burgers die al maanden wachten op schadevergoedingen worden niet goed geholpen. Van de verantwoordelijke bewindsman krijgen we al maanden geen antwoorden. Het wordt tijd dat de top van het kabinet in actie komt en beseft hoe belangrijk een goed functionerende dienst in een rechtsstaat is."" Laks Omtzigt doet zijn uitspraken tegen de NOS een dag nadat staatssecretaris Snel had erkend dat het aantal gezinnen dat door de problemen met de toeslagen getroffen is mogelijk veel groter is dan gedacht.  Omtzigt spreekt van onwil van de staatssecretaris om alle informatie op tafel te leggen. Snel zoekt volgens Omtzigt niet uit wat er aan de hand is. ""Totale laksheid"" noemt het CDA-Kamerlid het. Het draait volgens hem op een ""crisis in de rechtsstaat"" uit als het kabinet nu de problemen niet gaat oplossen. De problemen bij de toeslagen kwamen aan het licht toen Trouw en RTL erover berichtten. Ze hadden bewijzen dat de Belastingdienst ten onrechte toeslagen aan honderden ouders had stopgezet. Omtzigt: ""Samen met deze media en de SP hebben we keer op keer vragen gesteld. Er kwamen keer op keer geen antwoorden. De Ombudsman, de Hoge Raad, de Raad van State, ze adviseerden de dienst allemaal om te stoppen met de terugvorderingen bij ouders en met de rechtszaken. Maar dat gebeurde niet.","1"
"766","https://nos.nl/artikel/2291535-blok-en-kamer-blijven-het-oneens-over-gesprek-maxima-met-saudische-kroonprins.html","Kabinet en Tweede Kamer blijven het oneens over het gesprek dat koningin Máxima vorige week had met de Saudische kroonprins Mohammed bin Salman. Een politieke blunder, vindt de Kamer. Onvermijdelijk, vindt minister Blok. Vanavond debatteerde de Kamer over de kwestie. Veel partijen vinden het zeer ongewenst dat het kabinet toestemming gaf voor het gesprek met de man die verantwoordelijk wordt gehouden voor de moord op en het in stukken zagen van journalist Jamal Khashoggi. ""Ze is door het kabinet een politiek mijnenveld ingestuurd"", zei GroenLinks-Kamerlid Van Ojik. Máxima voerde het gesprek uit hoofde van haar functie als VN-ambassadeur. De koningin zet zich al jaren in voor de toegang van met name meisjes in ontwikkelingslanden tot bankzaken en leningen. Ze ontmoette de kroonprins tijdens de G-20 top vorige week in Osaka. De moord op de journalist kwam niet ter sprake. Elk jaar Blok bleef er in het debat bij dat het verstandig was dat de koningin het gesprek voerde. ""Dit gesprek vindt elk jaar plaats met de inkomende voorzitter van de G-20. Deze keer was dat Saudi-Arabië."" Het kabinet heeft er bewust voor gekozen om de ontmoeting door te laten, ook al lag er net een VN-rapport over de betrokkenheid van bin Salman bij de moord. ""Als wij het gesprek hadden afgezegd, hadden we politiek vermengd met het belangrijke werk dat de koningin doet"", meende Blok. ""Deze gesprekken moeten alleen gaan over toegang tot financiële diensten en niet vermengd worden met algemene politiek. Onvermijdelijk Het is volgens de minister onvermijdelijk dat Máxima gesprekken voert met mensen van bedenkelijke regimes, omdat in die landen veel te winnen is als het gaat om vrouwenrechten. Dat is alleen te voorkomen als ze die functie niet meer uitvoert, redeneerde Blok.","1"
"767","https://nos.nl/artikel/2291642-kamer-minister-moet-stoppen-met-politieke-sturing-nederlandse-geschiedenis.html","Een meerderheid van de Tweede Kamer vindt dat minister Van Engelshoven zich niet mag bemoeien met de Canon van de Nederlandse geschiedenis, het overzicht van de nationale geschiedenis.De regeringspartijen VVD, CDA, ChristenUnie en oppositiepartijen PVV, SGP en Forum voor Democratie hebben zich geërgerd aan de minister. Zij vindt dat er meer ""aandacht moet komen voor de schaduwkanten"" van de Nederlandse geschiedenis en heeft in mei een commissie onder leiding  van historicus James Kennedy gevraagd de bestaande canon te evalueren. De minister had historicus Kennedy al in een brief gevraagd naar de ""schaduwkanten"" van de Nederlandse geschiedenis te kijken. Van de Tweede Kamer moet ze die zin nu schrappen in de definitieve opdracht aan de commissie. Het is de bedoeling dat de commissie in het voorjaar van 2020 klaar is. OppassenVorig maand kwam er van verschillende kanten al kritiek op de bemoeienis van de D66-onderwijsminister. Samensteller Frits van Oostrom van de eerste Canon van Nederland zei al dat de politiek zich buiten de discussie over de inhoud van de Canon moet houden. ""Geschiedenis is nooit helemaal waardevrij"", erkent Van Oostrom. Een volledige objectieve Canon waar nooit ophef over zal zijn, is dus onmogelijk. ""Het is een kwestie van dosering. Je moet oppassen dat je niet de geschiedenis gaat herdefiniëren naar de normen en waarden van deze tijd","1"
"768","https://nos.nl/artikel/2294940-forum-voor-democratie-zet-senator-henk-otten-uit-de-partij.html","Forum voor Democratie zet senator Henk Otten uit de partij. De partij heeft het ministerie van Binnenlandse Zaken op de hoogte gesteld van een vermoedelijke poging tot fraude met overheidssubsidie voor politieke partijen. Deze verdenking komt boven op eerdere verdenkingen van fraude met gelden van de partij. In een reactie spreekt Otten van ""smaad"" volgens een ""beproefde methode om politiek af te rekenen"". Hij blijft gewoon lid van de Eerste Kamer. In een toelichting aan de NOS zegt Otten dat hij blijft omdat mensen hebben gestemd voor de lijn-Otten, waarmee hij doelt op een minder rechtse koers die een breder publiek aanspreekt. Hij is bereid volledige opening van zaken over de financiën te geven aan alle leden, zegt hij. ""Dan kunnen ze zelf oordelen dat er niets vreemds is gebeurd."" Het is volgens hem allemaal verzonnen om van hem af te komen. Door de beugel Op de website van FvD staat dat er bij het opmaken van de jaarrekening over 2018 zaken aan het licht zijn gekomen die niet door de beugel kunnen. ""De externe accountant heeft geconstateerd dat er geen deugdelijke administratie is gevoerd en dat er geen verantwoording is afgelegd over aanzienlijke contante betalingen van leden en andere supporters."" Uit onderzoek is volgens FvD gebleken dat Otten ""een ongeoorloofde betaling aan een relatie heeft gedaan"". Die is inmiddels teruggevorderd en terugbetaald. Daarnaast zou Otten hebben samengespannen met een leverancier die een valse factuur indiende. Greep uit de kas Op 25 april moest Otten al aftreden als partijbestuurder, volgens partijleider Thierry Baudet omdat hij ""een greep uit de kas"" had gedaan. Hij had zichzelf ruim 30.000 euro uitgekeerd, waardoor een ""ernstige vertrouwensbreuk"" zou zijn ontstaan. Otten ontkende de betaling niet, maar zei dat het om een redelijke vergoeding voor zijn activiteiten ging. Hij sprak van ""karaktermoord"".","1"
"769","https://nos.nl/artikel/2286852-klaver-heeft-spijt-van-moddergooien-en-lelijke-politiek.html","Hij schond ""de onderlinge vertrouwelijkheid"" en vertoonde ""ontoelaatbaar gedrag"". Er vielen grote woorden in de mail waarin GroenLinks-leider Klaver gisteravond meldde dat Tweede Kamerlid Zihni Özdil uit de fractie stapt. Op zijn beurt sprak Özdil daarna op sociale media van ""karaktermoord"". Vandaag noemt Klaver de onderlinge verwijten van gisteren ""lelijke politiek"" waar hij van baalt. Maar wat ging er vooraf aan deze breuk? We gaan terug naar twee weken geleden, medio mei. In dagblad Trouw verschijnt een interview met Özdil over het leenstelsel, dat hij ""asociaal"" noemt. Dat is opmerkelijk, want het leenstelsel kwam er in 2015 met steun van Özdils partij GroenLinks. Sterker nog: GroenLinks-leider Klaver speelde destijds een belangrijke rol in de onderhandelingen over het stelsel. Volgens politiek verslaggever Xander van der Wulp ligt het onderwerp daarom gevoelig. ""Als Klaver nu zegt dat hij van het leenstelsel af wil, kan dat imagoschade opleveren."" Vlucht naar voren Daarom koos Özdil de vlucht naar voren, aldus Van der Wulp. Hij verraste de partijtop door zich in Trouw tegen het leenstelsel te keren. ""Hij was bang dat er anders niets zou veranderen."" En hij had succes, want twee dagen later trok GroenLinks - bij monde van partijleider Klaver - de steun voor het leenstelsel alsnog in. ""GroenLinks was al langere tijd niet meer zo blij met het leenstelsel en veel leden wilden er ook vanaf"", vertelt Van der Wulp. ""Maar dat hadden ze liever op een zelfgekozen moment bekendgemaakt en niet in verkiezingstijd."" Daarom was er vorige week een gesprek tussen Özdil en Klaver over het leenstelsel-interview in Trouw. In dat gesprek ging het er hard aan toe. Naar eigen zeggen moest Özdil beloven dat hij zich voortaan onvoorwaardelijk aan de fractiediscipline zou houden. Daar had hij grote moeite mee.","1"
"770","https://nos.nl/nieuwsuur/artikel/2285442-hoe-de-man-die-vorig-jaar-werd-weggestuurd-terugkeerde-bij-forum-voor-democratie.html","Terwijl Thierry Baudet deze week een duel aanvaardt met premier Rutte, speelt er achter de schermen bij Forum voor Democratie een hele hoop. Na het vertrek van medeoprichter van Forum voor Democratie Henk Otten, keert een opmerkelijk figuur terug: oud-VVD-senator Robert de Haze Winkelman. Een partijprominent die vorig jaar nog de partij werd uitgezet. Terugkeer De Haze Winkelman en zijn vrouw werden beschuldigd van een coup, ze zouden 'door dreigementen en kwaadsprekerij' geprobeerd hebben 'de uitbouw van de partij actief tegen te werken'. Zo werd gezegd in een verklaring van Forum voor Democratie.  De Haze Winkelman zegt nu terug te keren omdat er 'een ander klimaat is bij FVD'. Volgens De Haze Winkelman is het bestuur uitgebreid met een aantal adviseurs en zullen er in de provincies 'provinciale teams' komen, die ook met de Statenleden contact gaan houden. ""Dus die uitbouw van de partij kan nu echt gaan beginnen, daar ben ik altijd voor geweest. Dat is toen ik eruit ging gestaakt en we gaan die draai weer maken"", aldus De Haze Winkelman. Toch blijft het een opmerkelijke zet van De Haze Winkelman, maar hij geeft aan dat er geen sprake is van wraakgevoelens of van een vertrouwensbreuk: ""Ik heb een heel goed gesprek gehad met Thierry, we zijn daar gewoon uitgekomen en ik heb dat als heel positief ervaren."" Richtingenstrijd Volgens kamp Baudet is er geen sprake van een richtingenstrijd. Terwijl we van anderen uit de partij juist het tegendeel horen, aldus politiek duider van Nieuwsuur Arjan Noorlander. Wat zeker is, is dat er veranderingen plaatsvinden in de partij. Terwijl Otten op een zijspoor wordt gezet, mogen De Haze Winkelman en zijn vrouw achter de schermen weer een belangrijke rol spelen in de partij.","1"
"771","https://nos.nl/artikel/2287592-groenlinks-kamerlid-ozdil-bij-afscheid-laat-elkaar-heel.html","Zihni Özdil van GroenLinks heeft afscheid genomen als Tweede Kamerlid. Voor de laatste keer zat hij in de Kamerbankjes, terwijl voorzitter Arib zijn afscheidsbrief voorlas. ""Ik baal echt dat ik moet vertrekken"", schrijft hij in zijn brief. Özdil stapt op na een vertrouwensbreuk met de fractie en GroenLinks-leider Klaver. ""Er is iets grondig misgegaan en dat vind ik ontzettend spijtig."" In de voorgelezen brief rept Özdil met geen woord over de manier waarop partijleider Klaver hem vorige week in het openbaar harde verwijten maakte. OpTwitter en Facebook benadrukte de onderwijswoordvoerder dat zijn vertrek vooral te maken had met een conflict over zijn ingetrokken steun aan het leenstelsel. Klaver gaf een andere lezing over zijn vertrek. Hij schreef dinsdagavond in mail dat Özdil afspraken keer op keer niet nakwam, het onderlinge vertrouwen schond en ontoelaatbaar gedrag vertoonde, waardoor collega's zich niet meer veilig voelden. Ook kwamen er anonieme verhalen naar buiten over mogelijk overmatig drankgebruik. Özdil uitte zijn verbazing over de ""karaktermoord"" en Klaver had de dag erna spijt van het ""moddergooien en de lelijke politiek"". In de brief schrijft Özdil dat hij trots was op zijn Kamerlidmaatschap en een ""mooie tijd"" heeft gehad. Ook heeft hij er nieuwe vriendschappen aan overgehouden met Kamerleden van allerlei andere partijen. Colaatje Tot zijn spijt is er geen tijd geweest om met het PvdA-Kamerlid Van Dijk een keer een biertje te drinken. ""Maar een ex-collega heeft me goedbedoeld, doch anoniem, geadviseerd het voorlopig bij een colaatje te houden"", grapt hij in zijn brief. Hij zegt dat de politiek lelijke kanten, maar ook mooie kanten heeft. ""Zoals iets kunnen betekenen voor studenten."" Hij wil zich blijven inzetten voor een sociaal en links beleid in de ""twitter- en sociale media-democratie"". Hij bedankt Kamervoorzitter Arib, zijn collega's met wie hij de degens moest kruisen en het ondersteunend personeel, zoals de schoonmakers, de griffie en de catering.","1"
"772","https://nos.nl/artikel/2288664-kamerleden-zien-opleving-sentiment-tegen-abortus.html","""Ik had nooit gedacht dat ik anno 2019 nog het recht van vrouwen op abortus moest verdedigen"", verzuchtte D66-Kamerlid Pia Dijkstra in de Tweede Kamer. Volgens haar en andere Kamerleden wordt er steeds meer gemorreld aan het recht om een zwangerschap af te breken. Ze zien een tendens die overwaait uit de VS, waar sommige staten de abortuswetgeving fors strenger hebben gemaakt.  Dijkstra en haar GroenLinks-collega Ellemeet haalden uit naar Forum-leider Baudet, die volgens hen in een essay heeft verkondigd dat vrouwenrechten de ondergang van Europa bewerkstelligen. ""Boreale borrelpraat"", noemde Dijkstra dat. Bij het debat waren geen Kamerleden van Forum voor Democratie aanwezig. Aanleiding voor het debat waren de anti-abortusdemonstraties bij abortusklinieken. Vrouwen die daar komen voelen zich geïntimideerd door aanhangers van organisaties als Schreeuw om Leven. Die posten bij de klinieken en proberen vrouwen te beïnvloeden om van abortus af te zien. Gemeenten Minister De Jonge heeft al eerder gezegd dat hij het zeer kwalijk vindt dat vrouwen geïntimideerd worden op een moment dat ze toch al zeer kwetsbaar zijn. Maar hij wil ook niet morrelen aan het recht op demonstratie. Het is volgens hem vooral aan de gemeenten om handhavend op te treden, door bijvoorbeeld een bufferzone aan te wijzen waar niet gedemonstreerd mag worden. De Jonge voerde overleg met de abortusklinieken en de veertien gemeenten waar ze gevestigd zijn. Die bleken een toename te zien van het aantal demonstraties bij klinieken, al gaat het hooguit om enkele demonstraties per week. De klinieken melden dat ze regelmatig vrouwen binnen krijgen die overstuur zijn omdat ze op straat zijn aangesproken, maar er wordt bijna nooit een klacht ingediend bij de gemeente. Er is ook nog nooit iemand aangehouden voor intimidatie bij een abortuskliniek. VVD, PvdA, D66 en GroenLinks willen dat er einde komt aan de intimidaties, omdat vrouwen het recht hebben om in vrijheid een beslissing te nemen. De politiek moet daar pal voor staan, vinden ze. ","1"
"773","https://nos.nl/artikel/2290814-voorlopig-geen-ingreep-in-passend-onderwijs-ondanks-kritiek.html","Het systeem voor hulp aan leerlingen met psychische en lichamelijke problemen verandert voorlopig niet. Minister Slob voor Basis- en Voortgezet Onderwijs vindt het ondanks stevige kritiek van Kamerleden, leraren en ouders, nog te vroeg voor ingrijpende veranderingen. ""Het is niet zo dat het overal misgaat"", zei minister Slob in de Tweede Kamer. ""Er wordt met man en macht aan gewerkt."" Het passend onderwijs is in 2014 ingevoerd om zorgleerlingen in een 'gewone' klas te helpen en niet op een aparte school te plaatsen. Nu, vijf jaar later, zijn er nog steeds problemen: er zijn te veel thuiszitters, ouders weten niet hoe ze hulp kunnen vinden en er wordt geklaagd over te veel bureaucratie. Nul op het rekest Leraren kampen ook met problemen, zo bleek vorige week uit een enquête die onderwijsvakbond AOb hield onder ruim 5000 leraren in het basisonderwijs, het voortgezet onderwijs en het speciaal onderwijs. Er is veel onduidelijkheid, de werkdruk is toegenomen en leraren kunnen de benodigde ondersteuning niet geven. In de Tweede Kamer is kritiek op het systeem, niet alleen bij oppositiepartijen SP, PvdA, GroenLinks en PVV. Ook de regeringspartijen VVD, CDA en D66, dievorig jaar al om actie vroegen, blijven ontevreden. Zij vinden het bijvoorbeeld niet goed dat er ruim 200 miljoen euro op de plank ligt bij de zogenoemde samenwerkingsverbanden. Dit zijn onderwijsbesturen die de hulp aan de zorgkinderen moeten organiseren. Er zijn grote verschillen tussen de 151 samenwerkingsverbanden; sommigen zorgen dat er snel geld geregeld is voor bijvoorbeeld extra begeleiding of hulp van een leerlingen, bij anderen krijgen scholen en ouders nul op het rekest. Regeringspartij VVD was stellig en zei dat het passend onderwijs ""onvoldoende werkt"". ""We moeten iets doen en niet alleen pleisters plakken"", aldus Kamerlid Heerema. D66 eist dat scholen nog dit jaar het vastgezette geld krijgen. ""Het is ondoelmatig en misschien wel onrechtmatig dat dit geld opgepot wordt"", zegt D66-Kamerlid Van Meenen.","1"
"774","https://nos.nl/artikel/2289186-werkgevers-willen-na-toespraak-rutte-in-gesprek-over-lonen.html","Premier en VVD-leider Rutte dreigt lastenverlichtingen voor het bedrijfsleven niet door te laten gaan als grote bedrijven de salarissen van het personeel niet fors verhogen. Op een partijbijeenkomst in Aalsmeer zei hij dat de winsten van grote ondernemingen tegen de plinten op klotsen. ""Maar het enige wat echt stijgt in die grote bedrijven zijn de salarissen van de topmannen, niet de cao's. Die gaan onvoldoende omhoog en dat vind ik niet acceptabel"", voegde hij eraan toe. De werkgeversorganisaties VNO-NCW en MKB-Nederland zeggen in een gezamenlijke reactie dat ze zich ook zorgen maken over de koopkracht van de middengroepen en hierover graag in gesprek gaan met de minister-president en de VVD. Wel wijzen ze erop dat de cao-lonen nu flink stijgen: gemiddeld met bijna 3 procent. ""Het is lang geleden dat we deze stijgingen hadden"". De werkgevers geven naar eigen zeggen inmiddels ruim loonsverhogingen, maar de middengroepen schieten er netto weinig mee op. Dat komt volgens hen doordat mede door het kabinetsbeleid ook de prijzen en de collectieve lasten stijgen. Ongeschreven regel Rutte zei in zijn toespraak voor de VVD-leden dat het helemaal mis gaat. Hij noemde het een ongeschreven regel dat het als het met grote bedrijven goed gaat het ook goed gaat met het personeel. Rutte benadrukte dat de cao-lonen van grote bedrijven bepalend zijn voor de rest van Nederland. ""Ze zijn trendsettend."" De premier en VVD-voorman zei dat er een ""fundamentele wederkerigheid"" moet zijn tussen wat het bedrijf verdient en wat de mensen verdienen. Hij onderstreepte dat het laatste wat hij wil is om bedrijven tegen te werken, maar dat dit een heel fundamenteel punt is. Volgens hem moet deze ""basale naoorlogse deal"" hersteld worden. Rutte zei dat hij er over nadenkt de tarieven in de vennootschapsbelasting niet of minder te verlagen als de lonen bij grote bedrijven de komende tijd niet aanzienlijk stijgen.","1"
"775","https://nos.nl/artikel/2288179-groenlinks-limburg-wil-carla-brugman-uit-partij-zetten.html","Het Limburgse partijbestuur van GroenLinks heeft bij het landelijke partijbureau een verzoek ingediend om Carla Brugman te royeren. Brugman zat van 2011 tot september 2018 voor GroenLinks in de Provinciale Staten van Limburg, maar is nu wethouder voor een lokale partij in Venray. Ze is nog wel lid van GroenLinks. Gisteren werd bekend dat Brugman als gedeputeerde in het nieuwe provinciebestuur komt. Daarin zitten onder andere ook Forum voor Democratie en de PVV, twee partijen waarmee GroenLinks om principiële redenen niet wil besturen. De partij wil daarom niet met het nieuwe bestuur van Limburg geassocieerd worden, vertelt de Limburgse GroenLinks-voorzitter Anita Hartholt. ""Als je als partij een duidelijke lijn hebt en iemand neemt zo'n contrabeslissing, dan is dat niet meer verenigbaar. Terwijl Brugman een enorm boegbeeld was voor GroenLinks in Limburg."" Vaststaand feit ""Voor ons kwam haar besluit om toe te treden tot het provinciebestuur van Limburg als een totale verrassing"", zegt GroenLinks-fractievoorzitter Pepijn Baneke van de Provinciale Staten. ""Ze deelde dit donderdagavond aan ons mee als een vaststaand feit. Er was geen discussie meer over mogelijk."" Brugman laat in een schriftelijke reactie aan de NOS weten dat haar besluit inderdaad vaststond. ""Omdat ik niet in een coalitie stap, maar in een extraparlementair college. Ik ben daarvoor benaderd."" Volgens Brugman waren de verhoudingen tussen haar en GroenLinks altijd prima, ook al is ze wethouder voor een lokale partij. ""Ik ben altijd lokaal actief geweest in de politiek."" Op het royementsverzoek van GroenLinks wil de Limburgse niet ingaan. ""Ik heb er kennis van genomen en wacht het vervolg af."" Wisselende meerderheden Het Limburgse provinciebestuur ziet er anders uit dan gebruikelijk: er is een extraparlementair college gevormd, omdat er voor een traditionele coalitie geen meerderheid te vinden was. Het college, dat bestaat uit zeven gedeputeerden, moet voor zijn plannen dus steeds op zoek naar een andere meerderheid.","1"
"776","https://nos.nl/artikel/2285543-partijen-in-kamer-vallen-over-vrouwonvriendelijk-stuk-baudet.html","Een artikel van Forum voor Democratie-leider Baudet in een Amerikaans politiek tijdschrift valt slecht bij VVD, PvdA, D66, SP en GroenLinks. In het stuk in American Affairs lijkt hij zich uit te spreken tegen abortus, euthanasie en werkende vrouwen. Dat schiet sommige politici in het verkeerde keelgat. Baudet zelf begrijpt de ophef niet. Het artikel, waarover Baudet ook heeft getwitterd, is een essay over de Franse schrijver Houellebecq. De Forum-leider vraagt zich af of onze moderne wereld ons met al zijn verworvenheden en vrijheden wel gelukkiger maakt. Hij verwijst onder meer naar abortus en euthanasie. ""Tegenwoordig kan nieuw leven in de baarmoeder gesmoord worden om te voorkomen dat de vrijheid van het individu wordt gestoord."" D66-leider Jetten vindt dat het stuk ""de ware aard"" van Baudet laat zien. ""Dat een partij die zichzelf als liberaal laat voorstaan zo te keer gaat tegen verworvenheden. Hij staat niet pal voor het recht om over het eigen lijf te beschikken. Hij is veel minder liberaal dan hij zich soms voordoet."" Baudet begrijpt niet waarom mensen zich druk maken. ""Het is denk ik een mooi, afgewogen essay dat de denkwereld van een van de belangrijkste auteurs van dit moment weergeeft. Laat mensen het hele stuk lezen en er eerst eens een paar dagen op kauwen en over nadenken alvorens direct weer verontwaardigd te zijn."" Vrouwen Een andere passage die Kamerleden stoort, gaat over werkende vrouwen. ""De 'bevrijde' status van vrouwen wordt gevierd als een triomf van de moderne samenleving"", schrijft Baudet. ""Vrouwen worden aangemoedigd financieel onafhankelijk te zijn, maar door het fulltime werken wordt het ondersteunen van een echtgenoot en stichten van een gezin bemoeilijkt. Werken, een relatie onderhouden en kinderen grootbrengen is bijna onmogelijk te combineren."" Hij ziet een een-op-eenrelatie met de bevolkingsafname van Europa.","1"
"777","https://nos.nl/artikel/2287789-rutte-noemt-kritiek-uitstel-klimaatcijfers-onterecht-zou-het-weer-zo-doen.html","Premier Rutte vindt de kritiek van oppositiepartijen dat hij druk uitoefende om de presentatie van berekeningen over het klimaatakkoord uit te stellen onterecht. De oppositie stelt dat Rutte informatie heeft achtergehouden, maar de premier weerspreekt dat. ""Ik werp verre van mij dat ik iets heb achtergehouden. Er zijn geen fouten gemaakt."" Volgens Rutte is het normaal om te overleggen met de planbureaus over de publicatiedatum van rapporten. Tv-programma Nieuwsuur meldde vorige week dat Rutte had aangedrongen op uitstel van de publicatie van de doorrekeningen van de voorlopige klimaatplannen. Hij zou het ""onwenselijk"" hebben gevonden om de cijfers vijf dagen voor Prinsjesdag naar buiten te brengen. In een debat met de Kamer zei Rutte dat hij ""het precies weer zo zou doen"". ""Het was uiterst onwenselijk geweest om het anders te doen. Het had betekend dat we de stukken naar buiten hadden gebracht zonder een kabinetsreactie."" Oppositie is kritisch De oppositie begrijpt niets van die houding en spreekt harde woorden over de gang van zaken. PVV-leider Wilders zegt het ""gemanipuleer en gemarchandeer van het kabinet-Rutte en de VVD"" zat te zijn. ""Een politiek relevant stuk is ons onthouden. We zijn voor de gek gehouden, wie denkt de minister-president dat hij is?"" De PVV diende een motie van wantrouwen in tegen de premier, maar die werd niet breed gesteund. Forum voor Democratie-leider Baudet: ""Er is achter de schermen gesjoemeld. Onaanvaardbaar dat de cijfers er al waren, maar tijdens de beschouwingen werd gedaan alsof dat niet zo was."" SP-leider Marijnissen spreekt over de ""politieke trukendoos"" van de premier. ""De waarheid staat niet voorop, maar zijn eigen belang."" Volgens Denk-leider Kuzu gingen ""partijpolitieke belangen boven het informeren van het parlement"". De planbureaus die de klimaatplannen doorrekenden waren voor Prinsjesdag klaar en wilden de cijfers wel gewoon presenteren. Maar uit stukken die Nieuwsuur via de Wet openbaarheid van bestuur (WOB) opvroeg, is af te leiden dat Rutte dat geen goed idee vond.","1"
"778","https://nos.nl/artikel/2286746-rutte-noemt-bemoeienis-klimaatpublicatie-logisch-oppositie-wil-opheldering.html","Oppositiepartijen in de Tweede Kamer willen snel opheldering van premier Rutte over de druk die hij heeft uitgeoefend om de eerste doorrekeningen van het klimaatakkoord pas na Prinsjesdag te publiceren. Uit documenten van Nieuwsuur blijkt dat de premier de doorrekeningen niet voor Prinsjesdag openbaar wilde, omdat hij een debat daarover ""onwenselijk"" vond. GroenLinks, PVV, PvdA en Forum voor Democratie vinden dat de premier informatie heeft achtergehouden. ""Dit is zo ongeveer het ergste wat je in een parlementaire democratie kunt doen"", zegt de leider van Forum voor Democratie Baudet, die spreekt over een ""doodzonde"". Rutte: niets achtergehouden Volgens Rutte zelf heeft het kabinet geen informatie achtergehouden. ""Het was de logische gang van zaken"", zegt hij vanuit Brussel. Soms wordt bij een rapport een kabinetsreactie gevoegd en daar had het kabinet de tijd voor nodig. Rutte zegt dat het ""heel onverstandig"" zou zijn geweest als het rapport zonder kabinetsreactie naar buiten zou zijn gekomen. ""Dan hadden we een onmogelijk debat gehad met heel veel vragen uit de Kamer waar het kabinet dan nog geen antwoord op kon geven."" Zo'n debat zou volgens de premier tot irritatie leiden en dat is voorkomen. 'Politieke fout' GroenLinks-leider Klaver zegt dat hij dit nog nooit bij de premier heeft gezien. ""Dit is bizar. Het is niet aan hem om te bepalen wanneer de Tweede Kamer belangrijke informatie krijgt. Deze arrogantie is stuitend"", aldus Klaver. ""Het is een grote inschattingsfout, een politieke fout."" PVV-leider Wilders spreekt over ""schandelijke sjoemelaars"" die onwelgevallige ""negatieve cijfers"" bewust hebben uitgesteld. PvdA-leider Asscher vindt het niet alleen ""ernstig"" dat de premier informatie achterhoudt, maar ook dat hij de suggestie heeft gewekt dat die informatie er nog niet was. Het Planbureau voor de Leefomgeving (PBL) en het Centraal Planbureau (CPB) wilden de doorrekeningen van het klimaatakkoord op 13 september naar buiten brengen en dat is een week voor Prinsjesdag en het belangrijkste debat van het jaar: de Algemene Politieke Beschouwingen.","1"
"779","https://nos.nl/artikel/2284640-premier-rutte-opent-aanval-op-zolderkamergeleerde-baudet.html","Volgens VVD-leider Rutte neemt Thierry Baudet van Forum voor Democratie met zijn nexit-standpunt een ""onverantwoord risico met onze veiligheid, onze stabiliteit en onze welvaart"". In een toespraak over Europa zei de premier dinsdagavond dat Nederland de Europese samenwerking juist hard nodig heeft ""met al die onrust in de wereld"". Baudet is in zijn ogen een ""zolderkamergeleerde die daar zit te fröbelen hoe de ideale wereld in elkaar zit"". Forum voor Democratie wil dat Brussel minder macht krijgt, hoewel er de afgelopen tijd wat onduidelijkheid was over of dat ook een nexit zou moeten betekenen. Op de website van de partij staat dat FvD Europese samenwerking heel belangrijk vindt, maar dat de EU is verworden tot ""een volstrekt ondemocratische moloch"". Daarom wil Baudet, die zelf in ieder geval voorstander blijft van een vertrek uit de Europese Unie, een referendum organiseren over het Nederlandse EU-lidmaatschap. Grote concurrent Rutte vindt dat Baudet zijn nexit-standpunt baseert op ""rare verzinselen, op basis van wonderlijke theorieën die hij ergens op een zolderkamer bedacht heeft"". Dat de VVD-leider kiest voor zo'n directe aanval op Baudet, laat zien dat hij Forum voor Democratie nu echt ziet als grote concurrent, zegt politiek verslaggever Ron Fresen. De partij van Baudet werd bij de Provinciale Statenverkiezingen in één keer de grootste. De felle aanval van Rutte komt iets meer dan een week voor de Europese verkiezingen, die in Nederland op donderdag 23 mei worden gehouden. Volgens Fresen hoopt Rutte daar op een tweestrijd tussen de VVD en Forum voor Democratie. ""Rutte heeft wat terug te winnen. Bij de VVD denken ze dat veel van hun voormalige kiezers vooral vanwege migratie en klimaat zijn overgestapt naar Forum. En dat die groep, met daarin veel ondernemers, geen experimenten wil met de EU en een nexit. Die zijn dus terug te winnen, denkt de VVD.""","1"
"780","https://nos.nl/artikel/2284890-raad-van-state-negatief-over-nieuwe-poging-verbod-onverdoofd-slachten.html","De Raad van State heeft bedenkingen bij de nieuwe poging van de Partij voor de Dieren om het onverdoofd ritueel slachten van dieren te verbieden. In een advies schrijft de Raad dat het wetsvoorstel van fractievoorzitter Thieme de vrijheid van godsdienst te veel aantast. Volgens het adviesorgaan is het maar de vraag of de maatschappelijke behoefte aan een verbod op onverdoofd slachten zo groot is, dat een beperking van de fundamentele vrijheid van godsdienst gerechtvaardigd is. Thieme zou haar voorstel dan ook moeten heroverwegen, stelt de Raad van State. Thieme is dat niet van plan. Ze zal het wetsvoorstel vandaag gewoon indienen bij de Tweede Kamer. ""Binnen de maatschappij leeft een breed gedragen en groeiende verontwaardiging over het extra leed van onverdoofd slachten. De oproep aan de politiek om hier een einde aan te maken is luid en duidelijk"", zegt ze in een reactie op het advies. Overgangstermijn Volgens de Partij voor de Dieren houdt de vrijheid van godsdienst op waar het lijden van anderen - mens en dier - begint. Daarom moet er een einde komen aan de uitzonderingspositie van koosjere en halal-slachters, die hun dieren niet hoeven te verdoven. Om hen enigszins tegemoet te komen, is Thieme bereid een overgangstermijn toe te staan van vijf jaar. In 2011 diende Thieme ook al een voorstel voor een verbod in. Dat kreeg ruime steun in de Tweede Kamer, maar sneuvelde uiteindelijk in de Eerste Kamer. Vanuit de joodse en islamitische gemeenschap werd er fel geprotesteerd tegen het verbod. Ook het nieuwe voorstel van de Partij voor de Dieren maakt kans op een meerderheid in de Tweede Kamer. Regeringspartij VVD staat er niet afwijzend tegenover, bleek vorig jaar. Binnen de coalitie zien CDA en ChristenUnie weinig in een verbod op onverdoofd ritueel slachten.","1"
"781","https://nos.nl/artikel/2285904-rutte-en-baudet-hard-tegen-hard-over-eu-in-debat-met-vuurwerk.html","VVD-leider Rutte en Forum voor Democratie-leider Baudet hebben flink naar elkaar uitgehaald in het een-op-een-debat over de Europese verkiezingen bij tv-programma Pauw. De partijleiders maakten elkaar harde en soms persoonlijke verwijten. Baudet zei dat hij Rutte ""meer volger dan leider"" vindt, iemand ""zonder moreel kompas"". Rutte noemde zijn tegenstander een ""Rusland-knuffelaar"" en wilde weten waarom Baudet met allerlei ""extreme teksten"" komt. ""Waar komen die idiote dingetjes vandaan?"", vroeg Rutte. ""Waarom zegt u dat Nederlandse vrouwen minder ambitieus zijn en gezinsdingetjes doen?"" Baudet: ""Wij zijn de meest vrouwvriendelijke partij van Nederland. Ik ben dol op vrouwen. Vrouwen zijn dol op ons."" Volgens de leider van Forum voor Democratie wordt bij veel dingen die hij zegt een vingertje opgestoken en gezegd dat zijn uitspraken moreel verwerpelijk zijn. ""De marges van het debat zijn heel klein"", stelde hij. Het debat werd gevoerd aan de hand van enkele door de partijen aangeleverde stellingen. Die gingen onder meer over de afschaffing van de euro, de gevolgen van een nexit en migratie. Forum voor Democratie wil uiteindelijk uit de Europese Unie stappen en de euro afschaffen. Rutte benadrukte dat Nederland veel economisch voordeel heeft van de EU. Over het verlaten van de eurozone zei Rutte: ""Het is alsof u het raam uitspringt en hoopt dat u onderweg vleugels krijgt."" De VVD-leider daagde Baudet, die hij een ""zolderkamergeleerde"" noemde, vorige week uit voor debat. Rutte wilde duidelijk maken hoe nadelig het zou zijn voor de ""veiligheid en stabiliteit"" van Nederland als Forum voor Democratie de grootste wordt bij de EU-verkiezingen. In het debat sprak hij Baudet meerdere malen aan op zijn verantwoordelijkheid. In de uitzending van Pauw was ook tijd ingeruimd voor persoonlijke vragen. Baudet vroeg Rutte wanneer hij voor het laatste had gehuild. ""Toen ik mijn zus verloor. Vier jaar geleden"", antwoordde die.","1"
"782","https://nos.nl/artikel/2277889-onderwijs-en-politiek-vallen-hard-over-meldpunt-indoctrinatie.html","De onderwijsbonden en minister Slob van Onderwijs zijn verontwaardigd over het meldpunt 'indoctrinatie in het onderwijs' van het wetenschappelijk bureau van Forum voor Democratie. Ook in de Kamer klinken kritische geluiden: alleen de PVV is enthousiast. Het meldpunt is sinds twee weken in de lucht. Het wetenschappelijk bureau van Forum, Renaissance Instituut genaamd, stelt dat leerlingen en studenten ""aan de lopende band"" worden geïndoctrineerd en wil ""de omvang van het probleem"" in kaart brengen. Eerder zette een scholier al een oproep op Instagram om 'linkse indoctrinatie' te melden. Onzin, vinden partijen uit de onderwijssector. ""We gaan er altijd vanuit dat leraren hun werk professioneel doen"", zegt voorzitter Liesbeth Verheggen van de Algemene Onderwijsbond (AOb). ""Ik moet de eerste leraar nog tegenkomen die zijn leerlingen wil indoctrineren. Leerkrachten hebben altijd te maken met een enorme diversiteit in hun klassen en met politieke voorkeuren van ouders. Daar gaat iedereen prima mee om. Een kliklijn verstoort de verhoudingen."" Aansturen op verdeeldheid Ook CNV Onderwijs is niet blij met het meldpunt. ""We zijn tegen het starten van dit soort meldpunten"", laat voorzitter Loek Schueler weten. ""Het zorgt er nu voor dat er wordt aangestuurd op verdeeldheid en dat is niet goed. Juist nu, gezien alle uitdagingen en ontwikkelingen in het onderwijs. Erkenning en waardering zijn cruciaal."" Minister Slob van Onderwijs noemt zo'n meldpunt een ""moderne schandpaal"". Hij vindt dat leraren verdacht worden gemaakt. ""Alsof ze met indoctrinatie bezig zijn. Ze hebben hart voor het onderwijs en voor de leerlingen."" Slob kan er niets tegen doen, omdat het een particulier initiatief is. Wel adviseert hij leraren van wie een filmpje online is gezet, eventueel aangifte te doen. Forum voor Democratie is verbaasd over de ophef over het meldpunt. De partij vraagt scholieren niet om filmpjes uit de klas te sturen, maar wil vooral lesmateriaal en mails met ervaringen van leerlingen en ouders, benadrukt de secretaris van de partij, Rob Rooken.","1"
"783","https://nos.nl/artikel/2276949-politiek-versplinterd-rutte-gelooft-nog-steeds-in-bestuurbaarheid-land.html","Het politieke landschap is versplinterd en er hebben grote verschuivingen plaatsgevonden, zo vatte CDA-leider Buma gisteravond de verkiezingsuitslag samen. Forum voor Democratie heeft een enorme verkiezingsoverwinning bereikt en komt volgens de voorlopige prognose van het ANP vanuit het niets met twaalf zetels in de Eerste Kamer. Baudet zei in zijn overwinningspeech dat de ""arrogantie en stupiditeit"" van de zittende bestuurders is afgestraft. ""We zijn naar het front geroepen, omdat ons land ons nodig heeft"". Voor de regeringspartijen VVD, CDA, D66 en ChristenUnie ontstaat er een nieuwe situatie, want ze raken hun meerderheid in de Eerste Kamer kwijt. Koffie drinken Premier Rutte ziet de situatie desondanks optimistisch tegemoet. Hij zegt gewend te zijn om geen meerderheid in de Senaat te hebben, verwijzend naar zijn vorige kabinet met PvdA. In die periode klopte hij regelmatig aan bij tal van oppositiepartijen. ""Dit betekent veel koffie drinken en nog meer bellen,"" aldus Rutte. Hij hoopt op een coöperatieve opstelling van zowel linkse als rechtse partijen. ""Ik reken er dus op dat de komende jaren het land goed bestuurbaar blijft met deze uitslag."" Alhoewel FvD de grootste winnaar genoemd kan worden, ligt samenwerking tussen deze partij en de coalitie niet voor de hand. De standpunten op het gebied van klimaat, immigratie en Europa liggen heel ver uit elkaar. ""Forum voor Democratie heeft ook een hele andere politieke cultuur"", zegt politiek verslaggever Ron Fresen. ""Het wordt ingewikkeld."" Maximale druk Ook partijleider Baudet houdt samenwerking met Rutte nu af, zei hij na afloop van de bijeenkomst. Hij zegt ""maximale druk"" te willen zetten en eist een ""ingrijpende koerswijziging"". ""Ik ga niet in achterkamertjes met Rutte dealtjes sluiten."" Forum voor Democratie wil het liefst nieuwe Tweede Kamerverkiezingen, maar dat gebeurt alleen als de coalitiepartijen zelf niet meer door willen.","1"
"784","https://nos.nl/artikel/2281701-baudet-verrast-door-kritisch-interview-medeoprichter-otten.html","Thierry Baudet van Forum voor Democratie was naar eigen zeggen verrast door het kritische interview dat zijn tweede man, Henk Otten, zaterdag gaf aan NRC Handelsblad. Maar Baudet ontkent dat er sprake is van een richtingenstrijd in zijn partij. ""Er is bij ons een permanente discussie gaande"", reageerde Baudet laconiek. Otten zei in de krant dat Baudet partijgenoten in de provincie ""onnodig in de wind zet"", door te flirten met extreemrechts gedachtegoed. Forum wordt daardoor te veel naar rechts getrokken, vindt Otten, die de Eerste Kamerfractie van de partij gaat leiden. Baudet ziet de uitspraken van Otten niet als fundamentele kritiek. ""Het gaat een beetje om de toon. De één is wat praktischer ingesteld en de ander wat filosofischer."" Otten richtte zijn pijlen ook op het optreden van Baudet op de avond van de Statenverkiezingen. Hij trok de aandacht te veel naar zichzelf toe, vindt Otten. Ook de met Latijn doorspekte speech vol identiteitspolitiek was hem een doorn in het oog. Baudet is er niet van onder de indruk. ""Ik kies ervoor om af en toe vergezichten te schetsen. Dat heeft denk ik ook een enorme aantrekkingskracht op mensen in Nederland."" Henk, hou je mond De kritiek van Otten is niet nieuw, zeggen zowel Baudet als zijn fractiegenoot Hiddema. In de top van de partij uit hij die wel vaker, volgens Hiddema. ""Hij wordt dan weleens uitgelachen. We zeggen soms ook: Henk hou je mond."" Vandaag meldde het FD dat Otten stopt als penningmeester van Forum voor Democratie. Maar dat besluit heeft volgens hem niets te maken met zijn kritische interview, zegt hij in een verklaring. ""Het neemt steeds meer tijd in beslag en is lastig te combineren met de vele andere werkzaamheden die ik voor FvD verricht en met het leiden van de Eerste Kamerfractie.""","1"
"785","https://nos.nl/artikel/2282056-henk-otten-stapt-op-als-bestuurslid-forum-voor-democratie.html","Henk Otten stapt per direct op als bestuurslid van Forum voor Democratie. De beoogde fractievoorzitter in de Eerste Kamer laat dat op Twitter weten. ""Onthutsend om te zien hoe mijn mede-oprichters Baudet en Rooken karaktermoord op mij plegen"" schrijft Otten. ""In het partijbelang treed ik per direct terug als bestuurslid van Forum voor Democratie. Ik zal op het juiste moment uitgebreid ingaan op de gehele gang van zaken."" ""Als je dit zo leest dan heb je niet het idee dat dit een conflict is dat nog bijgelegd kan worden"", aldus politiek verslaggever Ron Fresen. Het bestuur deed vanmiddag een openlijke oproep aan Otten om uit het partijbestuur te stappen. De partij vindt dat hij ""een greep in de kas"" heeft gedaan door zichzelf een bedrag van 30.250 euro uit te keren, waardoor een ""ernstige vertrouwensbreuk"" is ontstaan. ""Vasthouden aan een plek binnen het bestuur waarin het vertrouwen is opgezegd, is een doodlopende weg"", staat in een persbericht op de website van de partij. Otten bevestigde de betaling tegenover NRC en zei dat het om een ""vergoeding voor bovenmatige uren"" ging die hij maakte voor onder meer de fondsenwerving van Forum voor Democratie en voor ledenwerving. Hij heeft het bedrag terugbetaald. De afgelopen dagen kwam het conflict tussen partijleider Baudet en zijn voormalige rechterhand steeds openlijker naar buiten. Zaterdag uitte Otten harde kritiek op de in zijn ogen te rechtse koers van Baudet. De dagen erna moest Otten eerst vertrekken als penningmeester en de dag erop als medewerker van de Tweede Kamerfractie. Nu geeft hij op aandrang van de partijleiding dus ook zijn lidmaatschap van het partijbestuur op. Thierry Baudet heeft nog niet gereageerd op het besluit van Otten. Hij was vandaag ziek en niet in de Kamer. Tweede Kamerlid Hiddema voerde het woord. Die zei het ""doodzonde"" te vinden dat hij ""Otten in zijn naaste omgeving moet missen"" vanwege dit ""geldakkefietje"".","1"
"786","https://nos.nl/artikel/2282168-breuk-in-top-forum-voor-democratie-wat-vinden-partijgenoten.html","Een ""vertrouwensbreuk"" in het landelijke partijbestuur en openlijke onenigheid tussen landelijke kopstukken. Dat er een conflict is in de top van Forum voor Democratie, valt niet meer te ontkennen. Gisteren stapte medeoprichter Henk Otten, die ook lijsttrekker is voor de Eerste Kamer, uit het partijbestuur. Als penningmeester had hij ruim 30.000 euro uit de partijkas naar zichzelf overgemaakt, als ""vergoeding voor bovenmatige uren"". Ook leverde hij zaterdag kritiek op partijleider Thierry Baudet. Die zou andere volksvertegenwoordigers, zoals die in de Provinciale Staten, meer bij de partij moeten betrekken. Die FvD-politici in de provincie houden zich nu op de vlakte. Slechts een paar provinciale fractievoorzitters staan de NOS te woord. 'Landelijke kwestie' Eric de Bie, fractievoorzitter van Forum in Brabant, vindt dat de provinciale afdelingen niets te zeggen hebben over de kwestie. ""Het is verstandig dat op een landelijke zaak ook landelijk wordt gereageerd."" Ook de Limburgse fractievoorzitter Ruud Burlet wil weinig kwijt. ""Het besluit dat Otten heeft genomen, is voor de partij het beste besluit dat hij kon nemen"", zegt hij. Maar op de vraag of Otten nog een rol kan spelen in de partij, wil hij niet ingaan. ""Dat is aan hem en aan het partijbestuur."" Wel noemt Burlet het doodzonde als de inzet van Otten verloren gaat. ""Hij heeft een heel grote bijdrage geleverd aan de partij."" Een Drents Statenlid beaamt dat. ""Hij werkte zeven dagen per week, achttien uur per dag voor Forum."" Maar, vindt het Statenlid, dat het in de landelijke partijtop niet goed gaat, zegt niets over de provinciale politiek. ""De mensen kennen mij in Drenthe. Ze vertrouwen me. Ik ga hard werken, en ik denk dat dat voor alle twaalf lijsttrekkers in de provincie geldt."" Over het besluit van Otten om uit het partijbestuur te stappen, zegt de Drentenaar niets. ""Ik vind andere dingen belangrijker. Zoals de onvrede in de samenleving. Dáár ga ik mee aan de gang.""","1"
"787","https://nos.nl/artikel/2278717-kamer-wil-opheldering-dekker-over-21-vergelijkbare-michael-p-gevallen.html","De Tweede Kamer wil opheldering van minister Dekker voor Rechtsbescherming over de 21 gedetineerden die net als Michael P. veel vrijheden hadden. Dekker trok hun verlofregelingen in na het rapport over Michael P., de man die Anne Faber heeft verkracht en gedood. ""Hoeveel risico's zijn er gelopen?"", vraagt PvdA-Kamerlid Kuiken. ""Zijn er misschien nog meer meisjes bijna slachtoffer geworden?"" De Kamer wil voor het Kamerdebat van morgen weten hoeveel gedetineerden die een ernstig zedenmisdrijf pleegden, zonder toezicht de straat op mochten. GroenLinks-Kamerlid Buitenweg: ""En op welk moment wist de minister dit?"" De controle van de dossiers van overgeplaatste gedetineerden is ongeveer een maand geleden begonnen, toen minister Dekker de eerste versie van het onderzoeksrapport kreeg. ""Had hij dat niet eerder kunnen doen?"", wil Buitenweg weten. De Onderzoeksraad voor Veiligheid concludeert in het rapport dat het gaat om structurele tekortkomingen in het stelsel: klinieken richten zich te veel op patiënten in plaats van op het beschermen van de samenleving. Ook dat punt neemt de Kamer hoog op. ""De mensen die die rapporten over Michael P. schreven, de psychologen, de gevangenisdirecteuren, dat zijn natuurlijk de echte faalhazen in dit verhaal. En Dekker laat ze gewoon zitten"", zegt PVV-Kamerlid Markuszower.PvdA-Kamerlid Kuiken zei vorige week al: ""Als de overheid geen fouten had gemaakt dan had Anne Faber nog geleefd"". Maar net als vorige week wilden de Kamerleden ook nu niet vooruitlopen op een eventueel aftreden van minister Dekker als politiek verantwoordelijke. ""Daar heb ik geen enkele behoefte aan voordat het debat heeft plaatsgevonden, met de nabestaanden van Anne Faber in de zaal"", zegt CDA-Kamerlid Van Toorenburg. Minister Dekker zegt tot nu toe dat hij niet denkt aan aftreden, maar dat hij ""de klus wil afmaken"". Hij bedoelt daarmee het aanpassen van het systeem voor de opvang van plegers van ernstige (zeden-)misdrijven.","1"
"788","https://nos.nl/artikel/2278026-kans-dat-fvd-echt-gaat-meebesturen-in-provincie-erg-klein.html","Acht dagen na de Provinciale Statenverkiezingen zijn vandaag bijna alle nieuwe Statenleden geïnstalleerd. Onder hen zijn veel nieuwkomers van Forum voor Democratie. De partij van Thierry Baudet haalde in één klap 86 van de in totaal 570 zetels in de provincies en is daarmee meteen een belangrijke speler. In Zuid-Holland, Noord-Holland en Flevoland kwam FvD als grootste uit de bus, in de andere negen provincies hoort de partij bij de top-3. Morgen beginnen in een aantal provincies de formatieonderhandelingen over de vorming van de nieuwe colleges van Gedeputeerde Staten. Naar verwachting zal Forum voor Democratie zijn best doen om coalities met andere partijen te vormen. Maar de kans dat de FvD-Statenleden daadwerkelijk gaan meebesturen, is erg klein, denkt politiek verslaggever Ron Fresen. Hij was vanmorgen bij de installatie van de Provinciale Statenleden in Zuid-Holland en zag daar ""allemaal welwillende mensen die via de politiek resultaat willen bereiken"" voor Forum voor Democratie. ""Op veel punten zou dat ook kunnen in de provinciale politiek"", zegt hij. ""Maar er is een diepe scheidslijn met bijna alle andere partijen: het klimaat."" Windmolens Zo heeft Forum laten weten dat er in provincies waar de partij gaat meebesturen geen windmolens bij mogen komen. Als de partij op dat soort punten geen water bij de wijn doet, wordt de samenwerking lastig, zegt Fresen. ""Windmolens, zonneparken, omschakelen van gas naar andere energie; dat speelt allemaal ook in de provincies. En Forum heeft de verkiezingen onder meer gewonnen met verzet tegen juist dat soort maatregelen. Ze maken er geen breekpunt van, maar de verschillen zijn te groot. De kans dat ze daaruit komen, is erg klein."" Over breekpunten wil fractievoorzitter Rob Roos het inderdaad nog niet hebben. ""We gaan het eerst hebben over de verkenning"", zegt hij. ""We hebben wel dingen in ons hoofd. Maar die zaken gaan we bij meneer Wiegel aan tafel bespreken.""","1"
"789","https://nos.nl/artikel/2279150-rutte-over-co2-woede-klaver-de-man-is-helemaal-in-paniek-over-niets.html","Premier Rutte begrijpt niet waarom GroenLinks-leider Klaver zich de afgelopen dagen verontwaardigd en woedend heeft uitgelaten over de CO2-heffing van het kabinet. ""De man is helemaal in paniek over niets"", zei Rutte op zijn wekelijkse persconferentie. Klaver was gisteravond te gast bij het tv-programma Jinek, waar hij bezwaar maakte tegen wat hij de CO2-heffing van het kabinet noemt. Rutte: ""Maar er is nog helemaal niks besloten."" Hij houdt het voor mogelijk dat de boosheid toneelspel van Klaver is. De coalitiepartijen zijn volgens Rutte nog lang niet klaar met het uitwerken van de CO2-heffing. ""Het is een enorme bak werk met heel veel technische aspecten. Het is niet zozeer politiek, maar ook technisch ingewikkeld."" De kans is groot dat het kabinet op 26 april geen definitief klimaatakkoord kan presenteren. ""Ik acht het niet uitgesloten dat we een paar weken langer nodig hebben."" Op de vraag of hij de komende weken koffie gaat drinken met Klaver en PvdA-leider Asscher antwoordt Rutte dat dat niet veel zin heeft. ""We weten wat zij willen, en we wachten op de doorrekeningen van hun plannen. Dat kan voor ons ook nog belangrijke informatie zijn.""Maar uiteindelijk moet de coalitie hier zelf ""een ei over leggen"" zegt Rutte. Dat dat meer tijd kost vindt hij niet erg, omdat het kabinet vindt dat kwaliteit boven snelheid moet gaan. ""Wat je wilt is dat er iets uitkomt dat 30 jaar meegaat"", zegt hij. ""En als we het slim doen halen we er ook nog heel veel economische groei uit. Maar dan moet je geen fouten maken zodat er aan het begin meteen banen verdwijnen.""","1"
"790","https://nos.nl/artikel/2279357-hiddema-debat-anne-faber-niet-scherp-genoeg-door-aanwezigheid-familie.html","Kamerlid Theo Hiddema van Forum voor Democratie zegt dat minister Dekker in het Kamerdebat over de zaak-Anne Faber is gespaard, omdat de familie van Anne Faber in de zaal zat. In het NOS-radioprogramma Met het Oog op Morgen zei hij dat hij daarop tegen was. ""Ze hadden de zitting op de publieke tribune kunnen bijwonen. Nu werden ze deel van de plenaire behandeling. Dat gaf een bepaalde waardigheid, die het debat niet ten goede komt. Door de behoefte van Kamerleden zich in te houden, kon de minister er ongeschonden vanaf komen. Doordat de familie geen koppensnellerij wilde, hebben ze het met zijn allen zo gespeeld dat er geen koppen zouden rollen."" Hiddema kreeg vanuit de Kamer veel kritiek op zijn optreden, waarin hij gruwelijke details benoemde uit andere verkrachtingen door Michael P., de moordenaar van Anne Faber. Toen hij die schetste, verlieten de ouders van Anne Faber de zaal. Hiddema zegt dat hij daar niets van begrijpt. ""Ik heb het helemaal niet over hun zaak gehad. Van tevoren heb ik zelfs nog kennisgemaakt met de ouders."" Hiddema wilde alleen wijzen op het falen van justitie in de andere zaken van P., zegt hij. ""Ik ben gewoon boos op mensen die met een grote verantwoordelijkheid zijn toegerust, en die als het erop aankomt er een potje van hebben gemaakt."" Als P. niet zonder onderzocht te zijn op straat was gezet, zoals nu is gebeurd, was er waarschijnlijk niets met Anne Faber gebeurd, benadrukt Hiddema. Andere Kamerleden en Kamervoorzitter Arib, die hem aanvielen op zijn betoog, verwijt hij dat ze politiek voordeel wilden behalen. ""Maar ik was niet uit op een confrontatie. Het was een stel blindenmannen die P. op straat hebben gezet. Niemand kende de feiten. Ik was de enige die de boel wakker schudde.""","1"
"791","https://nos.nl/artikel/2282122-vertrouwensbreuk-en-karaktermoord-hoe-moet-het-nu-verder-bij-forum.html","Niets aan de hand. Dat was eerder deze week de houding van Thierry Baudet, voorman van Forum voor Democratie, nadat zijn partijgenoot en medeoprichter Henk Otten in een weekendkrant had laten weten dat de stijl van Baudet niet altijd de zijne is. Otten stelde dat de partij wat minder naar nationalistisch rechts moet trekken en dat partijleden in de regio niet te veel in moeilijkheden moeten worden gebracht door gewaagde uitspraken. Niets aan de hand, het is een conclusie die weinigen nu, een paar dagen later, nog zullen trekken. Otten stapte op als bestuurslid en woorden als ""vertrouwensbreuk"" en ""karaktermoord"" zijn al gevallen. Kan Otten, lijsttrekker voor de Eerste Kamerfractie, nog wel verder bij de partij? Wil hij nog voor Forum voor Democratie de senaat in of trekt hij zijn kandidatuur in? Volgens Forum-Kamerlid Theo Hiddema is dat aan Otten zelf. Namen staan vast De lijst waarop Otten als nummer één staat, is al ingeleverd. ""Dat kan ook niet meer veranderd worden"", laat een woordvoerder van de Kiesraad weten. Volgende week worden de definitieve lijsten vastgesteld, maar dat is omdat partijen nog de tijd hebben gekregen om zogeheten ""verzuimen"" of ontbrekende informatie aan te vullen. Namen zelf kunnen niet meer worden gewijzigd. Eind mei kiezen de Statenleden de Eerste Kamerleden. De kans dat Otten dan door een gecoördineerde actie niet gekozen wordt, is volgens staatsrechtgeleerde Elzinga van de Rijksuniversiteit Groningen ""heel klein"". Er is een theoretische kans, als alle Statenleden op de andere kandidaten stemmen. Maar het is ingewikkeld en nog nooit vertoond.","1"
"792","https://nos.nl/artikel/2278845-meerderheid-houdt-vertrouwen-in-dekker-na-beladen-debat-over-zaak-faber.html","De meeste partijen in de Tweede Kamer steunen de aanpak van minister Dekker om fouten zoals aan de oppervlakte kwamen na de moord op Anne Faber in de toekomst te voorkomen.Na een beladen debat, dat een groot deel van de dag duurde, bleek dat de regeringspartijen vertrouwen hebben in de maatregelen die Dekker heeft genomen en een aantal oppositiepartijen sluit zich daarbij aan. Een van de maatregelen die de minister voor Rechtsbescherming heeft aangekondigd is dat een gedetineerde voortaan alleen nog van een gevangenis naar een kliniek mag als er een compleet beeld is van de risico's. Gevangenen die geen volledige openheid van zaken geven, worden niet meer naar een kliniek overgeplaatst. Tempo zettenDekker wil ""tempo zetten"" op de maatregelen en de Kamer op de hoogtehouden van de vorderingen in de praktijk. De bewindsman voegde eraan toe dat het niet alleen gaat om maatregelen op het gebied van structuur en regels, maar dat er ook ""een correctie van de cultuur"" moet komenKamerlid Kuiken van oppositiepartij PvdA wees erop dat de zaak-Faber niet op zichzelf staat, maar ze heeft er vertrouwen in dat de minister zijn verantwoordelijkheid neemt om een cultuurverandering teweeg te brengen. Ze benadrukte dat ze wel snel wil zien dat de maatregelen op korte termijn resultaten opleveren. Anderen gebruikten soortgelijke woorden. GroenLinks-woordvoerder Buitenweg zei dat de minister nu zelf onder toezicht staat. ""Wij hopen van harte dat hij zijn beloftes waarmaakt."" 'Rechtstreeks verband PVV-woordvoerder Markuszower zei dat er een rechtstreeks verband is tussen het beleid van Dekker en de dood van Anne Faber. Volgens de PVV weigert Dekker ten onrechte verantwoordelijke ambtenaren te ontslaan en zou hij ook ten onrechte niet bereid zijn alle verloven in klinieken en tbs-instellingen in te trekken. Volgens Markuszover heeft Dekker zijn krediet verspeeld; de PVV zegde daarom het vertrouwen in hem op","1"
"793","https://nos.nl/artikel/2278839-anti-abortusbetogers-stoppen-voorlopig-met-acties-bij-klinieken.html","De anti-abortusdemonstranten van de stichting Schreeuw om Leven schorten hun acties bij abortusklinieken op. De betogers zeggen dat ze zijn bedreigd. Ook zijn ze naar eigen zeggen geschokt door de handelwijze van journalisten bij de klinieken. Vorige maand werd bekend dat bijna alle veertien abortusklinieken in Nederland klachten krijgen over de anti-abortusdemonstranten. De vrouwen die de centra bezoeken voelen zich geïntimideerd door de betogers. Die spreken de vrouwen aan en delen folders uit.Schreeuw om Leven stelt dat vrijwilligers van de stichting bij de klinieken ""waken"" en op een respectvolle manier hulp en advies aanbieden. De organisatie zegt dat er na alle aandacht in de media en politiek dreigmails zijn binnengekomen. Ook zouden ze agressief zijn bejegend door voorbijgangers. Daarnaast vindt de organisatie dat de journalisten bij de abortuscentra te weinig aandacht hebben voor de privacy van de vrouwen daar. 'Verder als rust is weergekeerd' De stichting heeft overleg gehad met de politie en advies gevraagd aan de betrokken gemeenten. Schreeuw om Leven wil de acties weer oppakken als de veiligheid van de vrijwilligers kan worden gewaarborgd en ""de rust is weergekeerd bij de klinieken"". De anti-abortusclub slaagt er naar eigen zeggen in om een keer per week een abortus af te wenden en zegt vrouwen juist steun te bieden. Een vrouw die een keer door hen is aangesproken noemde het gedrag van de demonstranten in Nieuws en Co respectloos. Bufferzone bij kliniek Vorige maand zei minister De Jonge dat hij gemeenten steunt die bij de klinieken een bufferzone willen inrichten tussen de vrouwen en betogers. Hij herkende het beeld dat de betogers zich geregeld ""intimiderend en met kwalijke teksten uiten"". De Jonge riep hen op een ""beetje inlevend te zijn tegenover vrouwen die misschien wel de moeilijkste dag van hun leven hebben"".","1"
"794","https://nos.nl/artikel/2277678-kamerbreed-verzet-tegen-uitgebreidere-export-ww-uitkering.html","Kabinet en Tweede Kamer lopen te hoop tegen een nieuwe EU-richtlijn, die het aantrekkelijker maakt om een WW-uitkering mee te nemen naar een ander land. De hele Nederlandse politiek vindt het een slecht plan. Minister Koolmees van Sociale Zaken zei in de Tweede Kamer dat hij er nog alles aan wil doen om het tegen te houden, maar dat de kans van slagen erg klein is. Door de richtlijn wordt het voor arbeidsmigranten mogelijk om een Nederlandse werkloosheidsuitkering zes maanden lang mee te nemen naar bijvoorbeeld Polen. Zo'n uitkering is daar twee keer zo hoog als het minimumloon, dus nieuw werk zoeken is niet aanlokkelijk. Nieuwsuur onthulde eerder deze maand dat minder dan één procent van de teruggekeerde Polen, die hun WW-kering mochten meenemen onder voorwaarde dat ze in Polen snel weer werk zouden zoeken, ook daadwerkelijk aan de slag ging.""Dit tart je rechtvaardigheidsgevoel"", zei VVD-Kamerlid Wiersma in het wekelijkse Vragenuur. Hij had Koolmees naar de Kamer geroepen. Volgens Wiersma gaan veel Poolse arbeidsmigranten ""met een mooie Nederlandse WW-uitkering in Polen vakantie vieren"". Koolmees liet gisteren in een brief al weten dat er weinig meer te doen is tegen de verlenging van de maximale termijn van de export-WW van drie naar zes maanden. Een meerderheid van de Europese lidstaten is er voorstander van. Tot verdriet van Koolmees, die vandaag zei dat hij er anderhalf jaar lang alles aan heeft gedaan om het plan tegen te houden. PVV en SP willen dat Koolmees een noodremprocedure in gang zet om de EU-richtlijn te blokkeren. Volgens PVV-Kamerlid De Jong lachen de Poolse arbeidsmigranten zich kapot en moet Koolmees in Brussel laten zien ""dat hij ballen heeft"". Beter controleren De minister ziet daar weinig heil in. De schade voor Nederland als de richtlijn doorgaat (mogelijk 32 miljoen euro per jaar), is daarvoor niet groot genoeg, vindt hij.","1"
"795","https://nos.nl/artikel/2278135-200-academici-ondertekenen-brief-tegen-meldpunt-fvd-zet-ons-neer-als-vijand.html","Meer dan 200 academici hebben een open brief ondertekend als reactie op het meldpunt 'indoctrinatie in het onderwijs' van het wetenschappelijk instituut van Forum voor Democratie. Het gaat om hoogleraren, promovendi en het bestuur van tien Nederlandse universiteiten. In de brief stellen de ondertekenaars dat FvD-leider Thierry Baudet ""een samenzweringsachtige sfeer creëert waarin academici, journalisten, kunstenaars en architecten verdacht worden gemaakt en zelfs a priori schuldig worden bevonden aan het 'kapotmaken' van zijn ideale samenleving"". Op deze manier worden wetenschappers en opiniemakers als vijanden van de bevolking geportretteerd, schrijven de academici. Het meldpunt is sinds 12 maart te vinden op de site van het wetenschappelijk bureau van Forum, het Renaissance Instituut. In een filmpje wordt gevraagd om voorbeelden van indoctrinatie in schoolboeken of politieke uitspraken van leraren te mailen naar de partij.  Trump, Erdogan, Bolsonaro en Orbán De academici wijzen op een internationale trend. Ze noemen leiders als de Amerikaanse president Trump, de Braziliaanse president Bolsonaro, premier Orbán uit Hongarije en de Turkse president Erdogan. In de landen van deze leiders worden volgens de ondertekenaars universiteiten en de academische vrijheid bedreigd door de opkomst van populistisch-rechtse politiek. Soms met de marginalisering van minderheden en vrouwen als gevolg. De academici sluiten af met de boodschap: ""Onze samenleving zal geen enkele politieke inperking op de vrijheid tot kritisch academisch onderzoek en onderwijs accepteren."" Rutte: 'bizar idee' Ook Premier Rutte reageert op het meldpunt. Hij noemt het een ""bizar idee"" en ""spionage in de klas"". ""Laten we dit soort oprispingen niet al te serieus nemen,"" zegt hij.","1"
"796","https://nos.nl/artikel/2276615-baudet-fvd-voert-wel-campagne-en-maakt-cda-en-vvd-verwijten.html","Politiek leider Baudet van Forum voor Democratie (FvD) legt een verband met het immigratie- en integratiebeleid van de VVD en het CDA en de aanslag in Utrecht. FvD is de enige politieke partij in Den Haag die maandagavond de campagne voor de Provinciale Statenverkiezingen van morgen niet stillegde. Baudet ging maandagavond op de bijeenkomst in het Kurhaus in Scheveningen in op de aanslag in een Utrechtse tram, waarbij de schutter drie mensen om het leven bracht en enkele passagiers zwaar verwondde. Het motief van de 37-jarige verdachte Gökmen T. is nog niet duidelijk. Vingerwijzen  Baudet waarschuwde dat ""dit nog veel vaker gaat voorkomen"" en wees nadrukkelijk naar de VVD en het CDA vanwege hun gevoerde beleid. ""Nu is het klaar, VVD en CDA, met jullie beleid van open grenzen en met jullie volstrekt naïeve ongeïnteresseerde wegkijk-beleid als het gaat om integratie."" Na afloop van de bijeenkomst erkende Baudet dat hij de vinger wijst naar de twee partijen. Hij zei niet dat ze de aanslag op hun geweten hebben. ""Je kunt het niet een op een zo stellen. Want ze hebben deze daad niet gepleegd"", benadrukte de partijleider. ""Maar het is wel zo dat de afgelopen decennia de VVD en CDA verantwoordelijk zijn geweest voor een volstrekt onverantwoord immigratiebeleid enerzijds en een naïef integratiebeleid anderzijds."" Baudet werd na de bijeenkomst gevraagd of hij een ""slaatje probeert te slaan"" uit de aanslag. ""Ik herken me daar niet in"", was zijn antwoord. Andere politieke partijen wilden maandag geen campagne voeren, omdat ze dat niet respectvol vonden naar de slachtoffers, hun nabestaanden en betrokkenen. Dinsdagochtend willen ze afspreken wat ze verder nog gaan doen.","1"
"797","https://nos.nl/artikel/2276748-felle-uithalen-in-nos-verkiezingsdebat-met-landelijke-kopstukken.html","et NOS-verkiezingsdebat voor de Provinciale Statenverkiezingen stond, na korte verklaringen van de partijleiders over de gebeurtenis van maandag in Utrecht, meteen op scherp. Alle partijleiders spraken hun deelneming uit met de slachtoffers en nabestaanden. PVV-leider Wilders hield VVD-leider Rutte en CDA-leider Buma verantwoordelijk voor de aanslag. Hij werd daarin bijgevallen door FvD-leider Baudet. Zij legden onder meer een verband met het immigratie- en integratiebeleid dat in Nederland wordt gevoerd. Baudet en Wilders kregen meteen weerwoord van GroenLinks-voorman Klaver. Die beschuldigde hen ervan dat ze een politieke munt uit de gebeurtenissen willen slaan. VVD-leider Rutte voelde zich rechtstreeks aangesproken, maar kreeg niet de kans om er direct op te reageren. Dat deed hij alsnog aan het begin van zijn debat met SP-leider Marijnissen over de zorg. Daarin noemde Rutte de woorden van Wilders en Baudet onaanvaardbaar. Hij zei ook dat hij het onaanvaardbaar vindt dat zij de gebeurtenis in Utrecht aangrepen om mensen tegen elkaar op te zetten. Niet buigen voor terreur Marijnissen sprak van ""een krachtig signaal dat we hier staan"" en zei dat de ""democratie niet buigt voor terreur"". Klaver noemde de gebeurtenissen in Utrecht ""een nachtmerrie"". ""Ik hoop dat heel Nederland kiest voor verbinding in plaats van verdeeldheid"", zei PvdA-fractievoorzitter Asscher, die premier Rutte een compliment maakte voor zijn optreden maandag. ""In gedachten en gebeden zijn we bij de slachtoffers en de mensen en families die geraakt zijn. Het laat zien hoe kwetsbaar ons leven is en hoe relatief onze politieke plannen zijn"", verklaarde SGP-leider Van der Staaij. Het thema kreeg later op de avond een gevolg toen Wilders en Jetten tegenover elkaar stonden over de stelling van Wilders: 'de islam hoort niet bij Nederland'. ""Het zijn verschrikkelijke tragedies, maar u moet niet iedereen over een kam scheren"", zei Jetten. Wilders betoogde dat er wel gematigde moslims zijn, maar dat de islam zelf niet gematigd is.","1"
"798","https://nos.nl/artikel/2278976-hoe-zeker-is-forum-voor-democratie-over-de-nexit-wens.html","Wil Forum voor Democratie dat Nederland zonder meer uit de EU stapt? Een paar maanden geleden was die vraag makkelijk te beantwoorden (volmondig ja), maar zo langzamerhand wordt het nexit-standpunt van de partij moeilijker te duiden. Nieuwste bron van onduidelijkheid is een stemming in de Tweede Kamer dinsdag: Forum stemde tegen een motie van de PVV waarin de regering wordt verzocht een nexit ""aan te kondigen"". Een jaar geleden stemde de partij nog vóór een PVV-motie waarin de regering werd verzocht ""het lidmaatschap van de EU op te zeggen"". Forum voor Democratie is vanaf het begin voorstander van minder macht in Brussel. In de sectie 'standpunten' op de website van de partij staat: ""Het is tijd om te stoppen met de muntunie en de open grenzen, en daarna de EU te verlaten."" Overigens staat er ook expliciet dat er wel eerst een referendum over uittreding moet worden gehouden. Hoe dan ook is het een belangrijk punt voor de partij, waar leider Thierry Baudet zich vaak over roert, onder meer op Twitter: In aanloop naar de Provinciale Statenverkiezingen van vorige maand leek er binnen de partij onenigheid te zijn over het nexit-standpunt. Eerste Kamer-lijsttrekker en mede-oprichter Henk Otten zei in een verkiezingsdebat dat Forum voor Democratie niet per se voor uittreding uit de EU is. ""Laten we de interne markt behouden. Wat wij willen is terug naar de EEG, waarin we economisch samenwerkten."" Baudet zei kort daarop tegen de Volkskrant dat hij zich niet herkent in de uitspraak van zijn partijgenoot. ""Ik ben ideologisch tegen de EU, tegen de interne markt, tegen de open grenzen, tegen de euro, tegen het hele ding. Dat staat in ons verkiezingsprogramma en is al jaren onze lijn."" Toch ziet ook politiek verslaggever Ron Fresen de onenigheid binnen de partij.","1"
"799","https://nos.nl/artikel/2277966-kamer-ontdaan-volgende-week-debat-over-zaak-faber.html","De Tweede Kamer is geschrokken van de conclusies over de zaak-Anne Faber. Onderzoeksinstanties brachten vanochtend vernietigende rapporten uit over de gang van zaken rond Michael P., de man die Anne Faber heeft verkracht en gedood. De Onderzoeksraad voor Veiligheid en twee inspecties constateerden ernstige tekortkomingen en minister Dekker neemt de conclusies en aanbevelingen over. Kamerlid Van Toorenburg van regeringspartij CDA vindt het ""stuitend dat de veiligheidsrisico's ondergeschoven kindjes zijn geweest in de behandeling van psychiatrisch zware gevallen."" Ze begrijpt niet hoe het in deze zaak zo fout is gegaan. Ze vindt dat Dekker goede maatregelen neemt om de risico's beter mee te wegen, maar volgens haar is ook ""een kritischer oog"" nodig van instanties die buiten het systeem staan om te kijken of er in concrete gevallen fouten worden gemaakt. Veroordeelde vs. samenleving Volgens Kamerlid Van Wijngaarden van coalitiepartner VVD blijkt uit de rapporten dat de belangen van de veroordeelde te vaak zwaarder hebben gewogen dan het belang van de samenleving om te worden beschermd. ""Daar moeten we echt vanaf. Die balans moet worden hersteld."" Hij vindt dat Dekker nu verstandige maatregelen neemt om dingen te verbeteren. Kamerlid Groothuizen van D66 spreekt van een trieste gang van zaken. Ook volgens hem heeft het belang van resocialisatie zwaarder gewogen dan het voorkomen van recidive. ""We hebben een hoop dingen op papier goed geregeld, maar gaat het dan ook in de praktijk goed? Dat is de hamvraag"", zegt Groothuizen. SP-Kamerlid Van Nispen vindt dat Dekker veel heeft uit te leggen. Volgens de oppositiepartij is de kernvraag ""waarom niet de veiligheid van de samenleving voorop is gesteld en hoe we ervoor kunnen zorgen dat dat de volgende keer wel gebeurt."" Van Nispen vraagt zich ook af of personeelstekorten en bezuinigingen op de ggz hebben bijgedragen aan deze gang van zaken.","1"
"800","https://nos.nl/artikel/2274954-regeringspartijen-vragen-oppositie-in-verkiezingsdebat-om-meer-samenwerking.html","De regeringspartijen hebben in het RTL verkiezingsdebat aan de oppositie gevraagd of zij serieus willen nadenken over samenwerking na de Provinciale Statenverkiezingen op 20 maart. Zij spelen daarmee in op de kans dat de coalitie na de verkiezingen geen meerderheid meer heeft in de Eerste Kamer. In een opvallend moment, op de valreep van het programma, koos VVD-fractievoorzitter Dijkhoff zijn collega-fractievoorzitter Jetten van D66 uit voor een 'confrontatie'. Maar in plaats van hem aan te vallen, hield hij een pleidooi voor politieke samenwerking. Dijkhoff: ""We hebben hier vanavond met rode en groene knoppen gestaan, maar zo werkt het natuurlijk niet in de politiek. Politieke partijen moeten elkaar de ruimte gunnen en elkaar kunnen vinden. En daarom wil ik jou het laatste woord geven."" Jetten nam vervolgens het woord en prees de samenwerking tussen VVD, CDA, D66 en ChristenUnie. ""We hebben met vier partijen toch voor die verantwoordelijkheid gekozen, al hebben we een hoop compromissen moeten sluiten. Verder in het debat ging het over de stelling 'Het kabinet moet immigratie nog verder beperken'. Daarbij kwamen uitspraken van Jetten van vandaag aan de orde. Hij wil meer arbeiders uit Oost-Europa naar Nederland halen. SP-leider Marijnissen was het daar niet mee eens: ""Meneer Jetten zegt 'laten we mensen uit Oost-Europa hier het werk laten doen'. Ondertussen zegt hij dat de lonen in Nederland omhoog moeten. Maar als er meer goedkopere arbeidskrachten komen, gaan de lonen echt niet omhoog."" Volgens Jetten kan het allebei. Werkgevers moeten worden aangesproken op de hoogte van de lonen. En sectoren zoals de landbouw en de fruitteelt moeten hun personeelstekorten kunnen oplossen. Zwarte piet Een opvallend moment in het debat ging over de stelling: 'De politiek moet tradities als Zwarte Piet en vuurwerk beschermen'. Na voorstanders van de stelling, PVV-leider Wilders en Dijkhoff, nam Asscher van de PvdA het woord.","1"
"801","https://nos.nl/collectie/13738/artikel/2275046-oppositie-eerste-kamer-het-wordt-na-20-maart-niet-makkelijk-voor-het-kabinet","Alle lijsttrekkers van de oppositiepartijen in de Eerste Kamer geven aan hun huid duur te zullen verkopen in ruil voor steun aan het kabinet. De coalitiepartijen VVD, CDA, D66 en ChristenUnie houden er rekening mee na de Provinciale Statenverkiezingen van 20 maart hun meerderheid in de Eerste Kamer te verliezen. Tijdens het Nieuws & Co Verkiezingsdebat op NPO Radio 1 bleek dat alle partijen zich voorbereiden op deze nieuwe politieke situatie. Want of het kabinet door kan, hangt af van de samenwerking met andere politieke partijen. Hoe uiteenlopend de meningen van de verschillende partijen zijn, bleek tijdens de verschillende thema's die in het debat werden behandeld. Bijvoorbeeld over de koopkracht. Koffeman van de Partij voor de Dieren heeft niks met koopkrachtplaatjes. Hij zegt dat vooruitgang niet alleen over de portemonnee gaat en dat er ook een ecologische begroting moet komen. Hij ziet samenwerking met het kabinet niet zitten als het kabinet hier geen water bij de wijn doet. Jorritsma (VVD) zei blij te zijn dat de cijfers voor iedereen goed zijn. Maar Faber (PVV) gelooft daar niets van. Ook over het leenstelsel voor studenten lopen de meningen uiteen. Van Rooijen van 50Plus wil helemaal af van de leningen, en terug naar de studiebeurs. ""Je moet sowieso studenten niet met schulden opzadelen"", zei hij. Rosenmöller (GroenLinks) nodigde D66 uit om samen in de Eerste Kamer de hogere rente op studieleningen te gaan tegenhouden. Bredenoord (D66) geeft aan dat binnen haar partij er ook bezwaren leven. ""Dit is niet mijn favoriete dossier."" Maar D66 maakt deel uit van een coalitie, legde zij uit. Het klimaatbeleid is bij alle partijen ook intern een onderwerp van discussie, dus laat staan onderling. Forum voor Democratie wil de Klimaatwet in de Eerste Kamer tegenhouden, zei lijsttrekker Otten. Dat ziet hij als zijn grootste taak. GroenLinks is juist trots dat deze wet door een groot deel van de partijen in de Tweede Kamer is gesteund, inclusief door de VVD.","1"
"802","https://nos.nl/artikel/2276691-grapperhaus-kabinet-legt-later-verantwoording-af-voor-utrecht.html","De politie en het Openbaar Ministerie moeten alle ruimte krijgen om de feiten en omstandigheden rond de tramaanslag in Utrecht te onderzoeken. Dat zei minister Grapperhaus in de Tweede Kamer in het vragenuur, dat helemaal gewijd was aan de gebeurtenissen in Utrecht. Hij wilde niet ingaan op de vraag waarom de verdachte, die vaak met justitie in aanraking is geweest, op vrije voeten was. Hij zei dat het OM ernstig rekening houdt met een terroristisch motief, ook al worden andere motieven niet uitgesloten. Hij benadrukte dat het in het belang van de zaak is om het strafrechtelijk onderzoek ""ongehinderd"" te doen en dat het kabinet later ""volle verantwoording"" zal afleggen over de gebeurtenissen van gisteren. Schandelijk PVV-leider Wilders noemde de opmerkingen van Grapperhaus schandelijk. Volgens Wilders is het een onzinverhaal en is de minister er politiek verantwoordelijk voor dat het Openbaar Ministerie zich er niet tegen heeft verzet dat de voorlopige hechtenis van de verdachte in een verkrachtingszaak onlangs was geschorst. Andere Kamerleden gebruikten minder harde woorden, maar vroegen zich ook af of de overheid wel alles doet om de veiligheid te waarborgen en hoe deze man vrij kon rondlopen. Grapperhaus komt later met een analyse van de toedracht van de gebeurtenissen en wat er ""misschien voorkomen had kunnen worden"". In de Kamer werden ook kritische vragen gesteld over de manier waarop de autoriteiten gisteren en vandaag hebben gecommuniceerd. Grapperhaus zei dat het verantwoord was om te spreken over een aanslag en dat de gebeurtenissen een grote impact hebben. Volgens de minister mocht gisteren ook benoemd worden dat er mogelijk een terroristisch motief was. De minister vindt het vervelend dat burgemeester Van Zanen vanochtend ten onrechte meldde dat er twee verdachten waren vrijgelaten, maar hij benadrukte dat de politie dat meteen heeft hersteld.","1"
"803","https://nos.nl/artikel/2276916-baudet-arrogantie-en-stupiditeit-afgestraft.html","Forum voor Democratie-leider Baudet vindt dat met de overwinning van zijn partij bij de verkiezingen de arrogantie en stupiditeit van de zittende bestuurders is afgestraft. In zijn overwinningsspeech benadrukte hij dat Forum voor Democratie een van de grootste partijen van Nederland is geworden en dat er een veranderingswind in gang is gezet. Volgens hem komt er een eind aan ""de economische en politieke capitulatie"". ""Wij zijn naar het front geroepen, omdat ons land ons nodig heeft"", voegde hij eraan toe. Hij sprak verder van duurzaamheidsafgoderij en klimaathekserij. Baudet leverde scherpe kritiek op diverse aspecten van het beleid van premier Rutte, die hij een economische onbenul noemde. Hij voegde eraan toe dat hij niet met Rutte ""in een achterkamertje tot een dealtje wil komen"" om dan allerlei maatregelen te steunen waar hij tegen is. Baudet zei verder dat hij nieuwe Tweede Kamerverkiezingen wil. VVD-leider Rutte zei erop te rekenen dat Nederland goed bestuurbaar zal blijven, ook nu de coalitie de meerderheid in de senaat verliest. ""Dat betekent veel koffie drinken om eraan te werken dat we in de Eerste Kamer tot meerderheden komen."" Hij wilde daarbij geen voorkeur uitspreken voor samenwerking met een bepaalde partij. Rutte benadrukte dat de VVD opnieuw de grootste lijkt te zijn gebleven. Volgens hem is de VVD nog de enige echte volkspartij in Nederland, die mensen met een bescheiden en met een hoog inkomen, en ook de stad en het platteland, en hoger en lager opgeleiden met elkaar verbindt. Dat Forum voor Democratie zo gewonnen heeft, komt volgens Rutte door de zorgen van veel mensen of de politiek er voldoende voor hen is. Partijleider Klaver van GroenLinks, ook een grote winnaar, sprak van een geweldig resultaat. Hij zei dat hij Rutte aan de beloften zal houden, die de premier vorige week heeft gedaan op het gebied van het klimaat.","1"
"804","https://nos.nl/artikel/2274486-veel-vragen-in-kamer-over-inseminatievergoedingen.html","Ze ontvangen schrijnende mailtjes van ongeruste vrouwen die midden in een traject zitten. ""Wat nu, hoe nu verder?"" Partijen in de Tweede Kamer, waaronder VVD, CDA, GroenLinks, PvdA en D66, maken zich zorgen nu minister Bruins de Kamer vorige week schreef dat inseminatie niet voor alle alleenstaande en lesbische vrouwen vergoed kan worden. Bruins volgt daarmee de lijn van het Zorginstituut, dat vindt dat de kosten te hoog worden als de basisverzekering alle vergoedingen dekt. Het vergoeden van die behandelingen gebeurde jarenlang wel voor alle vrouwen. Onacceptabel Kamerlid Ellemeet (GroenLinks): ""Onacceptabel. Lesbische en alleenstaande vrouwen hebben recht op dezelfde zorg als heteroseksuele stellen."" Ellemeet wil snel in debat met minister Bruins van Zorg, maar ook met Van Engelshoven van Emancipatiezaken. Ook de Kamerleden Ploumen (PvdA) en Bergkamp (D66) hebben veel vragen aan minister Bruins. ""Hoe verhoudt dit zich tot de wet gelijke behandeling?"", wil Bergkamp weten. ""De commissie gelijke behandeling heeft hier eerder uitspraak over gedaan, beleid dat in 2011 nog eens door het ministerie is bevestigd."" Ze vraagt zich af waarom zorgverzekeraars en zorginstituut een andere lijn inzetten zonder politiek besluit of wijziging van het beleid. CDA-Kamerlid Bruins Slot wil van Bruins weten of hij al voldoende naar alternatieve oplossingen heeft gekeken. VVD-Kamerlid Tellegen begrijpt dat de minister het standpunt van het Zorginstituut wil volgen, maar vindt dat er eerst meer duidelijkheid moet komen over de indicaties. ""Een kinderwens heeft niets te maken met je geaardheid."" De discussie ontstond vorig jaar toen een zorgverzekeraar navraag deed naar aanleiding van afwijkingen in declaraties bij vruchtbaarheidsbehandelingen. In verschillende gevallen was geen medische noodzaak vastgesteld, maar werd er wel overgegaan tot behandeling. Na gesprekken met ziekenhuizen en vruchtbaarheidsklinieken werd opgemerkt dat veel lesbische en alleenstaande vrouwen geen medische, maar een sociale indicatie (het ontbreken van een man) voor de behandeling hadden.","1"
"805","https://nos.nl/artikel/2274963-islamitische-school-amsterdam-werd-al-langer-in-de-gaten-gehouden.html","Politici in Den Haag en de gemeente Amsterdam hebben al jaren problemen met de Stichting Islamitisch Onderwijs, de Amsterdamse stichting achter het Cornelius Haga Lyceum. De Nationaal Coördinator Terrorismebestrijding en Veiligheid (NCTV) waarschuwde vanmiddag dat leerlingen van die middelbare school worden beïnvloed door leraren die contact onderhouden met terroristen. Het Cornelius Haga Lyceum opende zijn deuren in 2017, na een jarenlange strijd met de politiek. Toenmalig staatssecretaris Dekker van Onderwijs en de gemeente Amsterdam weigerden de oprichting van de school jarenlang te subsidiëren. Steun aan IS De belangrijkste reden voor de weigering van de overheid was een Facebookbericht van een toenmalig bestuurslid van de stichting. Hij schreef in 2014 dat hij terreurgroep IS steunt: ""Leve ISIS en insjallah op naar Bagdad om dat schorem aldaar aan te pakken."" De man legde zijn functie neer, maar Dekker nam het de andere bestuursleden kwalijk dat ze in het openbaar geen afstand zouden hebben genomen van die uitspraak. Ook zouden ze hebben geweigerd mee te werken aan een onderzoek van de Onderwijsinspectie. In juli 2017 bepaalde de Raad van State dat Dekker een tweede middelbare islamitische school in Nederland (het Cornelius Haga Lyceum) moest toestaanen dus moest bekostigen. De Raad van State vond dat het toenmalige bestuur wel degelijk afstand had genomen van de uitlatingen van het vertrokken bestuurslid. Dekker noemde de uitspraak van de raad frustrerend. Hij zei daarop dat de onderwijsinspectie de islamitische middelbare school scherp in de gaten zou gaan houden. Toen de inspectie gisteren naar de school ging, was het volgens de inspecteurs niet mogelijk om ""verantwoord onderzoek te doen"". Zo zou de school een godsdienstles hebben geannuleerd op het moment dat de controle begon. Volgens minister Grapperhaus van Justitie en Veiligheid was het daardoor noodzakelijk om de gemeente Amsterdam te waarschuwen. Die heeft vervolgens het schoolbestuur dringend gevraagd op te stappen en de gemeentelijke subsidies tijdelijk bevroren.","1"
"806","https://nos.nl/artikel/2272094-wilders-wil-denk-de-tweede-kamer-de-provincie-en-de-gemeenteraad-uit.html","Na het openlijke geruzie in de Tweede Kamer tussen Kamerleden van de Partij voor de Vrijheid en Denk, nemen de aanvaringen in de aanloop naar de Provinciale Statenverkiezingen alleen maar toe. PVV-leider Wilders dient een wetsvoorstel in dat het mensen met een dubbele nationaliteit onmogelijk moet maken te stemmen of gekozen te worden in de politiek. Wilders wil dat hiermee de partij Denk verdwijnt uit de Tweede Kamer. Wilders: ""Ze zitten hier omdat ze ook Nederlander zijn, maar het is voor iedereen glashelder dat ze vooral opkomen voor de Turkse belangen. Het zijn de grootste verdedigers van dat regime van Erdogan in Nederland."" Wilders noemt Denk ""een vijfde colonne"", een term die wordt gebruikt voor geheime aanhangers van de vijand. Het middel dat Wilders tegen Denk wil inzetten is een grondwetswijziging waardoor mensen met een dubbele nationaliteit dus niet meer verkiesbaar mogen zijn en niet meer mogen stemmen. ""Het principe is voor iedereen gelijk, met een dubbele nationaliteit mag je niet stemmen en gekozen worden"", zegt Wilders. ""Maar als wij hiermee de lieden van Denk uit de Kamer en uit alle gemeenteraden en Provinciale Staten zouden kunnen weren, voor zover ze een dubbele nationaliteit hebben, dan zou dat een geweldig resultaat zijn van deze wet."" Denk-leider Kuzu zegt in een reactie dat de PVV zich steeds meer ontpopt als een partij voor de vrijheidsbeperking. ""Je ziet dat hij het in de Kamer niet voor elkaar krijgt om ons de mond te snoeren, nu probeert hij het via de grondwet en dat gaat hem ook niet lukken"", zegt Kuzu. Kuzu heeft een dubbele nationaliteit en hij is niet de enige in de Tweede Kamer. ""Dus het gaat niet alleen om Denk of om mij als persoon"", zegt hij. ""Het gaat om meerdere mensen die actief zijn in de politiek.","1"
"807","https://nos.nl/artikel/2273950-minister-de-jonge-cda-wil-thuiszorg-veranderen-maar-vvd-ziet-er-niets-in.html","Hugo de Jonge wil nieuwe zorgaanbieders strenger controleren, één team van verpleegkundigen per wijk en zorg niet meer per uur vergoeden. In een interview met het AD zegt de minister van Volksgezondheid dat het anders moet: ""De marktwerking in de zorg is doorgeschoten.""Volgens De Jonge is de keuzevrijheid in de zorg doorgeslagen. ""Als ik 's ochtends in Rotterdam langs seniorenflats rijd, zie ik allemaal auto's van verschillende aanbieders van wijkverpleging staan. Waarom is dat? Dat komt omdat we het veel te gemakkelijk hebben gemaakt om als thuiszorgaanbieder aan de slag te gaan. Jaarlijks zijn er honderden nieuwe toetreders."" Het is al langer een wens van het kabinet om de zorg anders te organiseren. De Jonge wil onder meer de samenwerking verbeteren. ""We moeten toe naar één team van wijkverpleegkundigen dat de wijk en de andere zorgverleners in die wijk goed kent. Daar wil ik de bekostiging op aanpassen. Betalen per uur past daar niet bij."" De Jonge wil ook nieuwe zorgaanbieders wettelijk verplichten om zich te melden bij de inspectie en grotere aanbieders moeten een vergunning aanvragen. Volgens hem moeten zorgverzekeraars, zorgverleners en gemeenten de zorg regionaal organiseren. ""Ik wil weten wie ik in die regio kan aanspreken"". De hervormingen zijn volgens hem hard nodig vanwege het personeelstekort en de stijgende zorgkosten. ""Voor het bedrag dat we aan KLM spenderen kunnen we ons drie dagen zorg permitteren. Drie! Laat dat eens op je inwerken."" 'Stap terug in de tijd' Coalitiepartner VVD ziet niets in de plannen van CDA-minister De Jonge. Arno Rutte, die voor de VVD in de Tweede Kamer zit, noemt het plan van De Jonge om zorg weer regionaal te gaan organiseren een stap terug in de tijd. ""Terug naar wachtlijsten, hoge kosten en geen ruimte om je eigen keuzes te maken.""","1"
"808","https://nos.nl/artikel/2271928-oppositie-en-coalitie-in-rotterdamse-raad-botsen-hard-over-lekaffaire.html","De oppositie- en coalitiepartijen in de Rotterdamse gemeenteraad zijn stevig gebotst in het spoeddebat over de lekaffaire rond de afgetreden wethouder Adriaan Visser. De oppositiepartijen wilden weten of er meer wethouders betrokken zijn bij het lekken van een rapport over een omstreden bouwproject. Het debat mondde uit in een motie van afkeuring over het gebrek aan daadkracht van VVD-wethouder Kurvers van Wonen bij het onderzoeken van de lek-affaire. De motie haalde het met 20 stemmen voor en 21 stemmen tegen net niet. Beeldvorming Oud-wethouder Visser (D66) trad af nadat bekend was geworden dat hij een geheim stuk had gelekt naar de NRC. Hij was zwaar bekritiseerd in een rapport van de Rotterdamse rekenkamer over een mislukt vastgoedproject. Visser was als topambtenaar van de gemeente destijds betrokken bij het project. Met het lekken van het stuk wilde Visser de beeldvorming beïnvloeden. Vorige week werd duidelijk dat ook raadslid Christine Eskes van coalitiepartij CDA het stuk naar een journalist van de regionale omroep Rijnmond had gelekt. Tegen haar loopt een onderzoek onder leiding van VVD-coryfee Jozias van Aartsen. Tot ongenoegen van de oppositie blijft ze tijdens het onderzoek gewoon aan. Ze beloofde in het debat niet mee te doen aan stemmingen over moties over zichzelf maar wel aan andere stemmingen. Met haar stem haalde de motie tegen Kurvers het niet. Machtsspelletjes ""Het is onethisch dat ze geen vragen beantwoordt maar wel mee stemt"", vond fractievoorzitter Joost Eerdmans van Leefbaar Rotterdam. Volgens Denk-fractievoorzitter Stephan van Baarle bewijst de affaire en de reactie van de coalitiepartijen erop dat het dualisme in de raad is mislukt. ""Raadsleden horen het bestuur te controleren en niet machtsspelletjes te spelen om het vege lijf van de coalitie te redden. Dat is schokkend en onthutsend"", aldus Van Baarle.","1"
"809","https://nos.nl/artikel/2271010-d66-vindt-minister-de-jonge-te-laks-in-euthanasiedebat.html","D66 vindt dat minister de Jonge met plannen moet komen voor een discussie over euthanasie. Kamerlid Dijkstra zegt in het AD dat De Jonge op dat punt te laks is en dat hij moet beseffen hoe belangrijk dit is voor D66. In het regeerakkoord staat onder meer dat het kabinet een ""brede discussie zal faciliteren over waardig ouder worden, de reikwijdte en toepassing van de huidige euthanasiewetgeving en het onderwerp voltooid leven"". Dijkstra zegt in het AD dat ze bij vicepremier De Jonge niks ziet over die discussie en dat ze daar teleurgesteld over is. ""Hij lanceert het ene na het andere actieplan voor de zorg, maar op dit thema levert hij niet."" Argwanender Het D66-Kamerlid voegt eraan toe dat ze denkt dat dit voor een CDA-minister een heel lastig onderwerp is en dat ze hier in de formatie al een beetje beducht voor was. ""Hoe langer het duurt, hoe argwanender ik word. Deze minister moet leveren."" Op de vraag of De Jonge de coalitie in gevaar brengt, antwoordt Dijkstra dat hij bij het onderwerp waardig sterven meer in de coalitie moet investeren.Vier partijen  De Jonge zegt in een reactie dat hij ""van alle vier partijen een opdracht heeft meegekregen in het regeerakkoord"" en dat hij daar volop mee aan de slag is. De minister noemt als voorbeeld het verbeteren van de informatievoorziening over euthanasie. Ook is er volgens hem een onderzoek begonnen hoe groot de groep is van de mensen die vinden dat hun leven voltooid is. ""Het onderwerp waardig oud worden is zoveel breder dan het voltooid-levendebat van D66."" De discussie rond voltooid leven was een van de gevoeligste onderwerpen in de formatie van 2017.","1"
"810","https://nos.nl/collectie/13715/artikel/2265347-2019-wordt-het-jaar-van-de-waarheid-voor-het-kabinet","Vorig jaar rond Oud en Nieuw waren de verwachtingen hoog gespannen. Na maanden onderhandelen zat er eindelijk een nieuw kabinet, met daarin veel nieuwe gezichten. Het oogde fris en veelbelovend. Inmiddels lijkt de stemming omgeslagen. Het wantrouwen in het kabinet groeit. Mensen gaan in gele hesjes en met anti-Rutte-slogans de straat op. En op de sociale media regent het grieven over een regering die wel oog zou hebben voor multinationals, maar ondertussen de energierekening en de btw op de dagelijkse boodschappen verhoogt. Van de belofte dat burgers er in 2019 toch in koopkracht op vooruitgaan, geloven de klagers niks, want er komen ook nog allerlei maatregelen aan, zoals de uitvoering van het klimaatakkoord. En die zullen ook wel voor rekening van de gewone man en vrouw komen, denken deze kiezers. Bovendien vragen velen zich af: wat heeft dit kabinet in het eerste jaar eigenlijk voor elkaar gekregen? Voor grote onderwerpen zoals de snelle stijging van de AOW-leeftijd en de pensioenen die niet meestijgen, is geen oplossing gevonden. Hoofdpijndossier Het komende jaar is cruciaal voor het kabinet-Rutte III, zegt politiek verslaggever Ron Fresen. ""Het wordt het jaar van de waarheid. Want de grote 'verbouwingen' die het kabinet nog op zijn lijstje heeft staan, moeten dan hun beslag krijgen."" Het gaat dan vooral om verbouwingen die vorig jaar niet zijn gelukt en als hoofdpijndossiers op tafel zijn blijven liggen. En dan zijn er nog verkiezingen. ""Die zullen meer dan ooit ook over het succes van dit kabinet gaan"", zegt Fresen. ""Want als de coalitie van VVD, CDA, D66 en ChristenUnie haar meerderheid in de Eerste Kamer kwijtraakt, moeten ze bij andere partijen aankloppen. Terwijl het nu, met vier partijen, al enorm lastig is om het steeds eens te worden en iedereen zijn punten te gunnen.""","1"
"811","https://nos.nl/artikel/2269518-coalitieoverleg-kinderpardon-muurvast-spanning-loopt-op.html","De coalitie is er nog steeds niet in geslaagd een oplossing te vinden voor het hoogopgelopen meningsverschil over de versoepeling van het kinderpardon. De fractievoorzitters van VVD, CDA, D66 en ChristenUnie zijn aan het begin van de avond weer bij elkaar gekomen voor politiek overleg met staatssecretaris Harbers op het ministerie van Justitie en Veiligheid Vanmorgen heeft de coalitie ook al overlegd, maar toenadering was er niet. CDA, D66 en ChristenUnie willen kijken of de regels over het uitzetten van asielkinderen verruimd kunnen worden. De VVD wil daar niet aan.De VVD wijst op het regeerakkoord, waarin is afgesproken om het kinderpardon niet te verruimen. ""Het regeerakkoord is een houvast"", zei VVD-fractievoorzitter Dijkhoff vanmorgen. Premier Rutte, ook van de VVD, noemde de kwestie ""ingewikkeld"". Afgelopen weekend hadden Kamerleden al contact om een compromis te zoeken. VVD-staatssecretaris Harbers overlegde vanmiddag met de woordvoerders asielbeleid van de vier fracties. ""Het zit nog muurvast"", zegt NOS-verslaggever Ron Fresen. ""Het kruipt beetje bij beetje naar een crisisdreiging."" Veranderen Het probleem ontstond toen regeringspartij CDA anderhalve week geleden aankondigde dat meer asielkinderen en hun ouders in aanmerking moeten komen voor een verblijfsvergunning. D66 en de ChristenUnie sloten zich aan bij het CDA en daarmee was er een meerderheid voor een versoepeling. De drie partijen vinden dat het kinderpardon in de praktijk niet werkt, dat er iets moet veranderen. In de tussentijd moeten kinderen niet worden uitgezet, vanwege het risico dat ze bij een nieuwe regeling toch hadden mogen blijven. De partijen staan lijnrecht tegenover elkaar, benadrukt Fresen. ""De vier partijen hebben zich zo stevig uitgelaten dat het óf zo moet blijven óf anders moet. Dan is er voor geen van de partijen gemakkelijk een weg terug. De druk bij alle partijen loopt op."" Botsing De tijd dringt, omdat woensdag een debat over het kinderpardon is gepland.","1"
"812","https://nos.nl/artikel/2271239-op-weg-naar-verkiezingen-rutte-moet-weg-genee-bij-de-sp-en-het-beschaafde-midden.html","De politieke partijen bereiden zich voor op twee verkiezingen die eraan komen. De Provinciale Statenverkiezingen op 20 maart en de Europese verkiezingen op 23 mei. Vooral de eerste zijn cruciaal voor zowel de regeringscoalitie als de oppositie. PVV-leider Wilders ging in Enschede op zoek naar de ontevreden kiezer. En partijleider Marijnissen van de SP maakte 'Vrienden voor Rechtvaardigheid' in Oss. CDA en ChristenUnie organiseerden vandaag een partijcongres waar de kieslijsten werden vastgesteld. De ChristenUnie is de enige partij van de regeringscoalitie die het goed doet in de peilingen, en dat maakt de verkiezingen heel spannend. PVV-leider Wilders begon zijn campagne in Enschede. Zijn flyers logen er niet om: ""Stuur Rutte weg"", is de boodschap van de PVV-voorman. Hij maakt daarmee van de Provinciale Statenverkiezingen een vertrouwensstemming over het kabinet. Daar heeft Wilders heel bewust voor gekozen, zegt politiek verslaggever Ron Fresen. ""Uit onderzoek blijkt dat zijn kiezers het meest ontevreden zijn over het land en over hun eigen situatie. Maar ze zijn moeilijk te motiveren om naar de stembus te gaan. Met zijn campagne hoopt Wilders dat zijn kiezers nu toch het gevoel krijgen dat ze iets kunnen doen, namelijk Rutte wegsturen."" De PVV heeft op dit moment in iedere provincie zetels in de Provinciale Staten, maar bestuurt nergens mee. Ook nu wil de partij overal deelnemen aan de verkiezingen. Voor het eerst moet Wilders daarbij ook de concurrentie aangaan met Forum voor Democratie. De partij van Baudet doet dit jaar voor de eerste keer mee met de Statenverkiezingen en dingt dus ook mee naar zetels in de Eerste Kamer. Volgens Fresen speelt ook dat gegeven mee bij Wilders' keuze voor zijn anti-Rutte-campagne. Alternatieve waarheden CDA-leider Buma haalde in zijn toespraak uit naar partijen aan de zijkanten van het politieke spectrum, de 'flanken'. Dat zijn bijvoorbeeld de SP, PVV en Forum voor Democratie. ""","1"
"813","https://nos.nl/artikel/2269578-coalitie-moet-vandaag-oplossing-vinden-voor-het-kinderpardon.html","De coalitiepartijen VVD, CDA, D66 en ChristenUnie zullen het vandaag eens moeten worden over het kinderpardon. Morgenochtend is er een debat in de Tweede Kamer. ""Dan moeten ze eruit zijn. Anders worden ze publiekelijk tegen elkaar uitgespeeld door de oppositie en dan is het echt crisis"", zegt politiek verslaggever Xander van der Wulp. Gisteravond hebben de vier partijen tot laat in de avond met elkaar overlegd. De fractievoorzitters van CDA, D66 en ChristenUnie zeiden na afloop dat ze een constructief gesprek hadden gehad, maar dat er nog geen oplossing was. Deze drie willen een verruiming van het kinderpardon. In de aanloop daarnaartoe moet de uitzetting van gezinnen die mogelijk onder zo'n nieuwe regeling vallen wat hen betreft worden opgeschort. Maar de VVD is fel tegen. ""Die partij houdt halsstarrig vast aan het regeerakkoord"", zegt Van der Wulp. ""En dat is misschien ook niet onlogisch, want ze hebben er 225 dagen over gedaan om dat op te stellen."" Het is volgens hem veelzeggend dat fractieleider Dijkhoff zich gisteravond als enige van de vier niet liet zien. ""Hij had denk ik niet veel zin om mee te doen aan de woordvoeringslijn dat het een constructief gesprek was."" Crisissfeer Van der Wulp wil wat er nu aan de hand is, niet als crisis betitelen. ""Dat is iets waar je niet zomaar van kunt spreken. Maar als vier coalitiepartijen tot laat in de avond bij elkaar zitten, na een dag waarop er allerlei verschillende overlegjes zijn geweest, kun je in elk geval wel spreken van een crisissfeer."" Het zal dus spannend worden, concludeert Van der Wulp. Vanmorgen is er overleg in de eigen fractie en later op de dag is er opnieuw een gesprek met staatssecretaris Harbers, die over het kinderpardon gaat. Morgenochtend om 10.15 uur begint het debat in de Tweede Kamer.","1"
"814","https://nos.nl/artikel/2270496-van-onacceptabel-tot-alle-begrip-kamer-verdeeld-over-scholenoproep.html","Verbazing en boosheid maar ook steun en begrip in de Tweede Kamer om een oproep van de Algemene Vereniging Schoolleiders (AVS) en CNV Schoolleiders aan scholen om zieke docenten niet te vervangen. Volgens verenigingen staan schoolleiders onder grote druk en kunnen ze door het niet vervangen van docenten een signaal afgeven aan politiek en samenleving. Maar dat signaal wordt niet door iedereen als positief ervaren. ""Onverantwoord en onacceptabel om kinderen bewust onderwijs te onthouden"", zegt CDA-Kamerlid Rog, die het moreel gezien ""onhoudbaar"" noemt. Volgens Rog druist de oproep tegen het recht in dat kinderen hebben om onderwijs te genieten. ""Ik kan mij niet voorstellen dat schoolleiders gehoor geven aan deze absurde oproep"". ""Elk kind dat naar huis moet is er één teveel"", zegt PvdA-Kamerlid van den Hul. ""Echt een rare actie"", vindt PVV- Kamerlid Beertema. ""Ouders, regering, Tweede Kamer, iedereen weet al dat er een systeemcrisis is in het onderwijs. Wat is dan de boodschap aan de getroffen ouders?""Begrip voor de oproep De VVD en D66 begrijpen dat het niet eenvoudig is voor de schoolleiders, zeker niet in deze tijden van griep. ""Maar je zult toch eerst moeten kijken of vervanging mogelijk is"", aldus Kamerlid Heerema. GroenLinks en SP hebben juist begrip voor de oproep. ""Er is echt iets aan de hand"", zegt Kamerlid Westerveld (GL). ""Volkomen gelijk hebben ze"", vindt SP-Kamerlid Kwint. ""Nu al blijkt dat vervanging nauwelijks lukt. Het ziekteverzuim is torenhoog en het kabinet is druk bezig met allerlei overlegtafels terwijl het probleem zonneklaar is: er zijn gewoon te weinig leraren."" Minister Slob wil niet inhoudelijk op de oproep van CNV en ALV reageren. Hij laat weten te begrijpen dat het ""vervangen van leraren een zware taak voor schoolleiders is, zeker nu er griep heerst."" ""Als het echt niet lukt om een oplossing te vinden is het naar huis sturen van leerlingen een laatste optie"", aldus de minister.","1"
"815","https://nos.nl/artikel/2269708-kamer-praat-over-twee-hoofdpijndossiers-kinderpardon-en-klimaatakkoord.html","Het wordt vandaag een lange dag voor de coalitie. De Tweede Kamer debatteert over twee hoofdpijndossiers. Eerst staat de versoepeling van het kinderpardon op de agenda en direct daarna gaat het over het klimaatakkoord. Over beide onderwerpen liep afgelopen weken de spanning op. Vooral de onderhandelingen over het kinderpardon verliepen in crisissfeer. Gisteravond werd alsnog een akkoord bereikt: een groep van 700 kinderenwordt opnieuw beoordeeld. Naar verwachting mag 90 procent van hen in Nederland blijven. Met hun ouders erbij gaat het in totaal om zo'n 1300 mensen. Daar staat tegenover dat het kinderpardon wordt afgeschaft, zodat er in de toekomst geen schrijnende zaken meer gaan spelen zoals rond Lili en Howick. Ook wordt de druk bij de staatssecretaris weggehaald om in sommige gevallen, zoals bij de twee Armeense tieners, over zijn hart te strijken. Die verantwoordelijkheid gaat naar de Immigratie- en Naturalisatiedienst (IND). Wisselgeld Beide punten heeft de VVD ""binnengehaald"", zegt politiek verslaggever Xander van der Wulp. Het is als het ware wisselgeld voor de grootste regeringspartij, die als enige van de vier coalitiepartijen nog tegen een verruiming van het kinderpardon was. ""Het is een oplossing waar voor alle partijen iets in zit"", zegt Van der Wulp. ""En je zou kunnen zeggen dat dat best knap is, nadat ze weken rollebollend over straat zijn gegaan."" Het debat over het kinderpardon wordt minder spannend, denkt hij, nu de coalitiepartijen elkaar weer omarmen. Ze zullen vooral willen uitstralen dat ze er sterker uit zijn gekomen. De rechtse oppositie zal zijn pijlen vooral op de VVD richten, is de verwachting. Deze partijen zullen de concurrent op rechts een slappe houding verwijten. ""Wat dat betreft spreekt de voorpagina van De Telegraaf boekdelen"", zegt Van der Wulp. De krant stelt dat de VVD door de knieën is gegaan voor de coalitiepartijen.","1"
"816","https://nos.nl/artikel/2267098-dijkhoff-neemt-afstand-van-klimaatdrammer-jetten.html","VVD-fractievoorzitter Dijkhoff zegt dat de kans dat het klimaatakkoord letterlijk wordt uitgevoerd nihil is. Volgens hem is het niet zo ""dat de politiek bij het kruisje tekent"", zoals sommige partijen in de Tweede Kamer volgens hem lijken te willen. In een interview in De Telegraaf is Dijkhoff kritisch over de opstelling van coalitiepartners D66 en ChristenUnie rond het akkoord. ""D66 heeft al voordat het akkoord er was gezegd: het kabinet moet het gewoon uitvoeren. Nou dat ga ik niet doen."" Het Kamerlid vindt dat de discussie over klimaatmaatregelen wordt gedomineerd door ""drammers"" die in zijn ogen ""een lichtend voorbeeld"" van Nederland willen maken: ""Als Jesse Klaver van GroenLinks op tv praat over het klimaat dan daalt het draagvlak met één procent. Rob Jetten (D66) is dat nu ook aan het doen. Hij is nu aan het drammen, ja."" Pittige onderhandelingen Dijkhoff denkt dat de coalitieonderhandelingen over het akkoord nog pittig kunnen worden. ""De coalitie kan hier zakelijk goed over praten onderling, maar ligt qua standpunten wel behoorlijk uit elkaar."" Hij wil koste wat het kost voorkomen dat de rekening op het bordje van gewone mensen belandt. Uiteindelijk zou de samenwerking in het kabinet daar wat hem betreft zelfs op stuk kunnen lopen. Dijkhoff in de Telegraaf: ""Als het alternatief wordt dat ik óf het kabinet óf de burger moet laten vallen: de burger zal ik nooit laten vallen."" Politiek verslaggever Lars Geerts zegt dat het voor het eerst is dat iemand zegt dat het klimaatakkoord hem een kabinetscrisis waard is. Hij wijst erop dat 2019 in Den Haag een spannend jaar wordt voor het kabinet. Er zijn onder meer Provinciale Statenverkiezingen, die invloed hebben op de samenstelling van de Eerste Kamer. Het klimaat speelt in de campagne een belangrijke rol. ""","1"
"817","https://nos.nl/artikel/2268662-kans-groot-dat-rekentoets-volgend-jaar-verdwijnt.html","De rekentoets voor middelbare scholieren gaat hoogstwaarschijnlijk verdwijnen. Kamerleden houden daar rekening mee, zo blijkt uit een rondgang van de NOS. Minister Slob (ChristenUnie) wilde een nieuw rekenexamen invoeren, maar coalitiepartijen CDA en D66 zien niks in het plan. In een debat vandaag lukte het Slob niet om hen te overtuigen. De minister zei in het debat nog steeds achter zijn bekritiseerde nieuwe rekenexamen voor middelbare scholieren te staan, maar houdt er rekening mee dat de Kamer er volgende week inderdaad tegen zal stemmen. Behalve D66 en CDA zijn ook veel oppositiepartijen mordicus tegen Slobs idee dat scholieren een afzonderlijk cijfer moeten halen voor rekenen en daar ook op kunnen zakken. Zij willen dat het rekenen geïntegreerd in het wiskundeonderwijs komt. Op de huidige verplichte rekentoets is zo veel kritiek geweest, dat hij wel wordt afgenomen op alle middelbare scholen, maar het cijfer niet meetelt voor het diploma. Tijdens het debat over de vervanger van de huidige rekentoets leek Slob er niet voor te voelen om het toetsen van het rekenen af te schaffen. ""Ik sta voor mijn verhaal"", zei Slob tot verbazing van met name D66 en CDA. Maar bronnen in Den Haag zeggen dat Slob er rekening mee houdt dat zijn plan volgende week geen meerderheid krijgt. 'Fyra van het onderwijs' Achter de schermen is maanden geprobeerd om een openlijke confrontatie tussen de coalitiepartijen en minister Slob te voorkomen, maar dat gebeurde vandaag dus toch.""De rekentoets is de Fyra van het onderwijs"", zei het zichtbaar geïrriteerde Kamerlid Van Meenen van D66. ""Ik had gehoopt dat we er nu van af zouden zien"", zei CDA-Kamerlid Rog. De Fyra was de mislukte hogesnelheidstrein die de politiek jaren in zijn greep hield. Slob zei in de Tweede Kamer dat de al meer dan tien jaar durende discussie over het verbeteren van de rekenkwaliteiten van jongeren ""best een gejojo"" is geweest. ","1"
"818","https://nos.nl/artikel/2268393-vvd-uitzettingen-niet-stopgezet.html","Tijdens de gesprekken over het verruimen van de regels rond het kinderpardon gaan de uitzettingen van gezinnen voorlopig gewoon door. Dat heeft VVD-fractievoorzitter Dijkhoff gezegd na overleg met zijn coalitiegenoten.""Er zijn altijd discussies over hoe dat uitwerkt in individuele gevallen. Ik zeg niet dat dat niet pijnlijk is, maar het regeerakkoord is verder duidelijk"", aldus Dijkhoff. Het Armeense gezin dat vandaag via Schiphol zou worden uitgezet, heeft Nederland intussen verlaten en is op weg naar Armenië. VerruimingCDA, D66 en ChristenUnie willen opnieuw om de tafel om te kijken hoe de regels rondom het kinderpardon verruimd kunnen worden. Dit weekend lieten CDA en D66 weten met een een plan naar staatssecretaris Harbers te gaan om dat te bereiken. Door de verruiming van de regels moeten meer asielkinderen en hun ouders in aanmerking komen voor een verblijfsvergunning. De ChristenUnie pleitte vanmorgen bij monde van Kamerlid Voordewind voor een onmiddellijke stop. De coalitiepartijen hebben afgesproken dat ze nog verder zullen doorspreken over het kinderpardon, maar volgens VVD fractievoorzitter Dijkhoff betekent dat niet dat er nu uitzettingen worden stopgezet. Volgens CDA-leider Buma was er ""een goed gesprek"" en zullen er verdere gesprekken en ook een debat volgen. Niet netjes Premier Rutte, die nu op bezoek is op de Nederlandse Antillen, wilde nog niet veel kwijt over de kwestie. ""Ik vind het niet netjes om daar van een afstand op te reageren, als de collega's in Den Haag aan het vergaderen zijn en ik daar niet bij ben."" CDA, ChristenUnie en D66 willen onder meer dat de staatssecretaris opnieuw kijkt naar de 400 tot 700 zaken die tot nu toe werden afgewezen voor het kinderpardon, zoals Lili en Howick. Een groot deel van die kinderen woont al jaren in Nederland, of is hier geboren. De VVD is fel tegenstander van die plannen.","1"
"819","https://nos.nl/artikel/2268372-onduidelijk-of-uitzettingen-doorgaan-tijdens-ruzie-over-kinderpardon.html","Het is onduidelijk of de discussie in de coalitie over het kinderpardon onmiddellijk leidt tot het stopzetten van uitzettingen. De coalitie is bijeen nu CDA en D66 zaterdag een plan hebben ingediend bij staatssecretaris Harbers om de regels te verruimen.De fractievoorzitters van CDA en ChristenUnie zijn wel voor een verruiming van het pardon, maar laten in het midden of dat nu meteen moet gebeuren. D66-fractievoorzitter Jetten vindt van wel: hij zei voorafgaand aan het coalitieoverleg over de kwestie dat het hem onverstandig lijkt om vooruitlopend op de uitkomst van het overleg uitzettingen te doen. Vanmorgen zei ChristenUnie-Kamerlid Voordewind dat wat de ChristenUnie betreft een directe stop aan de orde is. Maar fractievoorzitter Segers wilde bij binnenkomst niet zeggen of dat ook meteen nu is. Door de verruiming van de regels moeten meer asielkinderen en hun ouders in aanmerking komen voor een verblijfsvergunning. Vanmorgen voerde de ChristenUnie bij monde van Kamerlid Voordewind de druk nog op door te pleiten voor het onmiddellijk stopzetten van uitzettingen.  CDA, D66 en ChristenUnie willen onder meer dat de staatssecretaris opnieuw kijkt naar de 400 tot 700 zaken die tot nu toe werden afgewezen voor het kinderpardon, zoals Lili en Howick. Een groot deel van die kinderen woont al jaren in Nederland, of is hier geboren. De VVD is fel tegenstander van een verruiming van het pardon. Bij binnenkomst liet fractievoorzitter Dijkhoff weten dat wat hem betreft de afspraken in het regeerakkoord staan. Hij is niet blij met de voorstellen van de coalitiegenoten. ""Je brengt op deze manier ouders in de verleiding om kinderen weer in de illegaliteit te laten opgroeien."" Zetten de opmerkingen van Dijkhoff over het klimaat de boel vorige week op scherp, zaterdag voelde een ""supergeïrriteerd"" CDA zich vrij om het kinderpardon aan te kaarten.","1"
"820","https://nos.nl/artikel/2266188-burgemeester-purmerend-zegt-vvd-lidmaatschap-op.html","Burgemeester Don Bijl van Purmerend heeft na bijna 50 jaar zijn lidmaatschap van de VVD beëindigd. In zijn opzegbrief schrijft hij dat de koers van de VVD hem niet bevalt. ""Een visie op de samenleving ontbreekt tegenwoordig vrijwel geheel"", vindt de 66-jarige Bijl, zowel bij de huidige regering als bij premier Rutte.De VVD is volgens hem veranderd van een liberale partij die ook oog had voor kwetsbare mensen tot een partij die staat voor ""pragmatisme, marktwerking en individualisering"", en daarbij voelt hij zich niet meer thuis. VVD-partijvoorzitter Christianne van der Wal baalt van de beslissing van Bijl. ""Dit is geen leuk begin van het nieuwe jaar"", zegt ze tegen de NOS. ""Ik heb meteen gebeld om hierover te praten, maar dat wilde hij niet. Ook dat vind ik jammer, want ik probeer juist binnen de VVD ruimte te scheppen voor discussie."" Sinterklaas en probleemwijken Volgens Bijl kunnen grote bedrijven ongehinderd blijven groeien onder invloed van het huidige denken van de VVD. Hij vindt ook dat de politiek onder leiding van VVD-ministers ""wegdrijft van haar kracht, namelijk verbinding met de samenleving"". Verder is de burgemeester kritisch over voorstellen van Klaas Dijkhoff, die onder meer opperde om misdrijven in probleemwijken harder te bestraffen en het demonstratierecht rond de sinterklaasintocht te beperken. Eind november zegde ook burgemeester Marco Out van Assen zijn VVD-lidmaatschap op. Hij heeft eveneens grote problemen met de voorstellen van Dijkhoff, maar ook met het asielbeleid van de VVD.Partijvoorzitter Van der Wal vindt het jammer dat Out en Bijl niet eerder iets bij de partij hebben aangegeven. ""Kritiek op de koers is prima, maar ik zie liever dat dat dan eerst intern gebeurt."" De twee burgemeesters waren allebei al jaren VVD-lid. Van der Wal kan niet zeggen of zij voorbeelden zijn van de oude generatie die zich niet meer herkent in de huidige koers van de VVD.","1"
"821","https://nos.nl/artikel/2265933-verbazing-en-veel-vragen-tweede-kamer-over-vreugdevuur-scheveningen.html","In de Tweede Kamer wordt met ongeloof gereageerd op de uit de hand gelopen vreugdevuren in Scheveningen. In de Nieuwjaarsnacht braken in de omliggende buurt branden uit door rondvliegende vuurkooltjes van de opgestapelde houten pallets op het nabijgelegen strand. Regeringspartij VVD noemt het ""wonderlijk"" wat er is gebeurd. Gisteren was al duidelijk dat de houtstapel een hoogte had van 48 meter, 13 meter hoger dan is afgesproken in een convenant tussen de gemeente en de organisatie van de vreugdevuren. ""Regels zijn regels en die gelden voor iedereen"", zegt VVD-Kamerlid Laan. ""Er is iets misgegaan en er moet bekeken worden hoe die vergunning is afgegeven."" Opmerkelijk Oppositiepartij SP zet vraagtekens bij het optreden van burgemeester Krikke. ""De handhaving valt onder haar verantwoordelijkheid"", zegt SP-Kamerlid Van Raak. ""Het is heel opmerkelijk dat dit heeft kunnen gebeuren"". Hij benadrukt dat er sprake is geweest van een levensgevaarlijke situatie. ""Onschuldig vuur bestaat niet."" De PvdA zegt dat een ramp maar net is voorkomen. PvdA-Kamerlid Kuiken benadrukt dat bedreigingen en intimidatie nooit een reden mogen zijn om niet in te grijpen. Ze reageert op het NOS-bericht dat de vrees voor ongeregeldheden een rol heeft gespeeld bij de overweging van de gemeente om het vreugdevuur in Scheveningen te laten doorgaan. ""Wat er in Scheveningen is gebeurd is vreselijk"", zegt Kuiken, die pleit voor een onafhankelijk onderzoek. Niet echt snugger Kamerlid Hiddema van Forum voor Democratie was met Oud en Nieuw in het nabijgelegen Noordwijk en is verbaasd dat het vuur aangestoken mocht worden met het stormachtige weer. ""Je hoeft niet echt snugger te zijn om te begrijpen dat het misgaat als je bij harde wind landinwaarts een torenhoog bouwwerk in de fik steekt dat zo dicht bij de bewoning staat"", zegt Hiddema. Hij is benieuwd naar de argumenten van burgemeester Krikke om toestemming te geven voor het aansteken van de houten pallets.","1"
"822","https://nos.nl/artikel/2263100-kamer-tegen-voorlichting-ongewenst-zwangeren-door-anti-abortusclub.html","De Tweede Kamer is tegen subsidie voor voorlichting aan ongewenst zwangeren door organisaties die verbonden zijn aan anti-abortusclubs.Regeringspartijen D66 en VVD keren zich tegen het voornemen van staatssecretaris Blokhuis dat ook deze organisaties subsidie kunnen krijgen voor de zogenoemde keuzehulp-gesprekken. Eerder uitten verschillende oppositiepartijen als GroenLinks en PvdA  al bezwaren. De bezwaren gaan met name over de organisatie Siriz, die voortkomt uit en verbonden is met de Vereniging voor Bescherming van het Ongeboren Kind (VBOK) en de Week van het Leven. Siriz ontvangt 1,5 miljoen euro subsidie per jaar. Veel aanpassen D66 en VVD willen dat het kabinet ervoor zorgt dat organisaties die subsidie krijgen voor keuzehulp-gesprekken geen eenzijdige of sturende adviezen geven. D66-Kamerlid Bergkamp: ""Wat mijn probleem is met Siriz is dat zij zeggen onafhankelijk te zijn, maar dat uit allerlei uitingen, zoals de website, blijkt dat dat niet zo is"". Dat betekent dat Siriz veel moet aanpassen om daarvoor in aanmerking te komen. Staatssecretaris Blokhuis legt zich bij deze eis neer. Blokhuis raakte door de discussie in een lastige politieke positie. De genoemde organisaties krijgen namelijk politieke steun van de ChristenUnie, de partij van Blokhuis. En zijn politiek assistent Broekema was tot 2017 lid van het bestuur van VBOK. Siriz was vanavond niet bereikbaar voor commentaar.","1"
"823","https://nos.nl/artikel/2263977-niet-alle-partijen-zeggen-ja-tegen-mdma-en-zo-gaat-het-al-30-jaar.html","Zijn xtc-pillen binnenkort legaal te koop? Als het aan GroenLinks ligt wel. Door een oproep van Tweede Kamerlid Kathalijne Buitenweg is de discussie rondom het reguleren van xtc weer opgelaaid. Dat is niet de eerste keer: al jaren roepen hoogleraren, politici en criminologen op om de harddrugs legaal te maken. Alleen is het de vraag of het ze ooit gaat lukken. In de Kamer is geen steun voor het voorstel van GroenLinks. ""Deze discussie wordt al 30 jaar gevoerd"", zegt criminoloog Ton Nabben van de UvA. ""De twijfels kwamen al snel nadat xtc op de Opiumlijst was terechtgekomen en illegaal werd in 1988. Na al die jaren voelt het misschien alsof we niet verder komen, maar er is inmiddels veel meer duidelijk over de schadelijkheid van mdma (de werkzame stof van xtc), over de omvang van het gebruik en de invloed op de misdaad. Zo komen we toch steeds een stapje verder."" Om nog een stap verder te komen, heeft Nabben een denktank opgericht. Samen met verschillende partijen zal Nabben binnenkort gaan nadenken over de voor- en nadelen van legalisering. ""Dan kijken we naar het juridische aspect, naar de bestrijding van drugscriminaliteit en het drugsafval en naar de gebruikers. Het eindoordeel leggen we voor aan de Tweede Kamer"", vertelt de criminoloog. Want niet een oproep, maar onderzoek is momenteel de oplossing, zegt hij. ""De ideeën moeten van onderop komen. De politiek gaat nu toch niet meteen regulering goedkeuren. We moeten hiernaar kijken met mensen die kennis hebben van het onderwerp maar niet meteen in de reguleringsmodus zitten."" Als je uiteindelijk wil reguleren, moet je eerst kijken welk probleem je wil tackelen, zegt Philippus Zandstra. Hij schrijft samen met Wietse Pottjewijd het boek XTC: een biografie, over de geschiedenis van mdma in Nederland. ""Wil je de gezondheidsschade of de misdaad aanpakken? De pillen zijn momenteel heel sterk, regulering zal zorgen voor meer zuivere pillen"", zegt Zandstra. ","1"
"824",NA,"Het kabinet zal het VN-migratiepact van Marrakesh steunen, maar komt wel met een extra verklaring om te voorkomen dat migranten er te veel rechten aan kunnen ontlenen. De regeringspartijen zijn het er in principe over eens hoe die verklaring moet luiden, bevestigen ingewijden een bericht van de Volkskrant. Vrijdag wordt het besproken in de ministerraad.Het is de bedoeling dat de deelnemende landen op 11 en 12 december hun steun uitspreken voor het pact. Volgens voorstanders gaat het pact alleen maar over een veilige, gereguleerde migratie. Tegenstanders vrezen dat het de deur openzet voor nieuwe,  onbeheersbare migratiestromen. Ook in de Nederlandse politiek is de afgelopen tijd veel beroering ontstaan over het pact. Forum voor Democratie, fel tegenstander, stelde vorige maand honderd vragen aan staatssecretaris Harbers. De antwoorden laten al lang op zich wachten, maar waarschijnlijk komen ze volgende week naar de Kamer.Juridische risico's Harbers heeft onder druk van de kritiek een analyse laten maken van de mogelijke juridische risico's. In de tekst van het pact staat al dat het niet juridisch bindend is, maar daar komt nu dus de aanvullende Nederlandse verklaring bij. Daar zou expliciet in komen te staan dat het pact niet bedoeld is als basis voor asielprocedures. De PVV, SGP en Forum voor Democratie blijven vinden dat Nederland niet akkoord moet gaan met het Marrakesh-pact. Forum heeft naar eigen zeggen inmiddels 50.000 handtekeningen verzameld voor een petitie tegen het pact. De SP is zeer kritisch over het akkoord.  Na de brief van Harbers komt er een debat in de Tweede Kamer. De PVV kondigt nu al een motie van wantrouwen aan tegen het hele kabinet. Volgens Kamerlid Fritsma verkwanselt het kabinet het Nederlandse belang op onvergeeflijke wijze.","1"
"825","https://www.rtlnieuws.nl/nieuws/politiek/artikel/4500436/weer-bal-bij-50plus-ik-zou-chips-en-bier-meenemen","De ouderenpartij 50PLUS komt morgen in een extra ledenvergadering bijeen om drie bestuursleden te ontslaan. Het belooft een avond vol ruzie en geknetter te worden. En dat is niet voor het eerst. ""Het is bijna altijd bonje tussen ouderen in de politiek"", stelt politiek commentator Frits Wester. Sinds begin jaren '90 zijn er heel wat ouderenpartijen gekomen en gegaan. Een greep: Het Algemeen Ouderenverbond (AOV), de Ouderenpartij, de Unie55+, de Partij voor Ouderen, Bejaarden Eenheid, Verenigde Seniorenpartij, de Ouderen Unie, Senioren 2000 en de Algemene Seniorenpartij. Volgens politiek commentator Frits Wester hebben de ouderenpartijen twee dingen gemeen: dat ze voor ouderen wilden opkomen én dat ze intern constant ruzie hebben. Frits Wester: ""De partijen vielen uiteen, fuseerden weer en daarna was er nog weer gedoe. Soms moest de rechter er zelfs aan te pas komen. Wat volgens Wester opvalt, is dat de ruzies bij de ouderenpartijen vrijwel nooit over de inhoud gaan. ""Het gaat altijd over procedures, reglementen, statuten en het functioneren van elkaar. Termen als eigengereidheid, intimidatie en integriteit vliegen daarbij om de oren, naast een keur van persoonlijke aanvallen die vaak onder de gordel eindigen."" Morgen komen de leden van 50PLUS, goed voor vier zetels in de Kamer, bijeen in Driebergen. Ze komen bij elkaar omdat er drie hoofdbestuursleden voor ontslag zijn voorgedragen. De drie leden liggen met de rest van het hoofdbestuur in de clinch: volgens de rest van de leden is er met deze vier leden niet samen te werken. ""Ik verwacht dat het zeker gaat knallen"", zegt Wester. ""Een hooggeplaatste 50plusser grapte al over de avond: 'ik zou chips en bier meenemen. Het is niet de eerste keer dat er gedoe is met het hoofdbestuur van 50PLUS. Vorig jaar mei mondde een vergadering van de afdeling Overijssel uit in een vechtpartij. Er werd aangifte gedaan van het handgemeen.","1"
"826","https://www.rtlnieuws.nl/nieuws/politiek/artikel/4440766/afschaf-dividendbelasting-onder-vuur-na-besluit-unilever-rutte-moet","Dat Unilever zijn hoofdkantoor niet volledig naar Nederland verplaatst, is een klap in het gezicht van premier Rutte. Dat stelt politiek commentator Frits Wester. ""Rutte moet zijn knopen tellen."" Vooral premier Rutte heeft zich steeds hard gemaakt voor het afschaffen van de dividendbelasting. Zijn coalitiegenoten D66 en ChristenUnie hebben er nooit een geheim van gemaakt dat deze maatregel niet hun idee is. Unilever is één van de bedrijven die volgens Rutte gebaat is bij de afschaffing van de dividendbelasting. Tijdens de Algemene Beschouwingen, twee weken geleden nog, noemde Rutte nog een paar keer specifiek het levensmiddelenconcern. Wester: ""Premier Rutte is het gezicht geworden van de afschaffing van de dividendbelasting. Coalitiegenoten D66 en ChristenUnie stonden er al niet bij te juichen, keer op keer greep de oppositie het plan aan om Rutte fel aan te vallen. Economen zagen weinig in het plan, banken lieten al weten dat het weinig zoden aan de dijk zou zetten, het Centraal Planbureau zag betere alternatieven en ook de samenleving loopt te hoop tegen de afschaffing."" Dat nu ook Unilever zich door de voorgenomen afschaffing niet laat verleiden om naar Nederland te verhuizen, geeft al die tegenstanders weer extra munitie, zegt Wester. ""Natuurlijk gaat het om meer bedrijven. Maar Unilever is, mede door Rutte zelf, het voorbeeld en symbool geworden van de afschaffing. De argumenten worden Rutte nu één voor één uit zijn handen geslagen."" Houdt het kabinet vast aan de afschaffing dan gaat Rutte daar volgens Wester de rest van de kabinetsperiode last van houden. ""En wat te denken van de aanstaande Provinciale en daaraan gekoppelde Eerste Kamer-verkiezingen? Soms is het beter gewoon je verlies te nemen en er geen prestigestrijd van te maken. Dit zou daar een prima moment voor zijn.","1"
"827","https://www.rtlnieuws.nl/nieuws/politiek/artikel/4422791/tweede-kamer-apb-kabinet-begroting-frits-wester-politiek","Politiek commentator Frits Wester vond het debat op de eerste dag van de politieke beschouwingen interessant. ""Los van de soms brute en persoonlijke verwijten die in het debat werden gemaakt, was het debat ook inhoudelijk."" ""Daarbij viel vooral op dat de regeringspartijen ook onderling sterk van mening durven te verschillen over elkaars plannen die niet dichtgetimmerd zijn in het regeerakkoord"", zegt Wester. De VVD kwam met een plan voor zwaardere straffen voor misdrijven in probleemwijken. Coalitiegenoten CDA en D66 voelden daar niets voor, bleek tijdens het debat. Wester doelt op de persoonlijke aanval van PVV-leider Geert Wilders, die het waagde een opmerking te maken over de verbroken relatie van D66-leider Alexander Pechtold. Die reageerde woedend. ""Maar de oppositie weet daar vooralsnog niet van te profiteren. Vrijdag in het debat met Rutte krijgen ze een nieuwe kans, maar de kans op succes lijkt vooralsnog klein.""","1"
"828","https://www.rtlnieuws.nl/nieuws/nederland/artikel/4420611/verkrachting-winkel-amsterdam-verblijfsvergunning-ophef-den-haag","In politiek Den Haag is ophef ontstaan over de strafmaat voor een asielzoeker in een verkrachtingszaak. De rechter week in het vonnis af van de norm, omdat de Afghaan anders zijn verblijfsvergunning zou zijn kwijtgeraakt. De 36-jarige dader verkrachtte het achttienjarige slachtoffer in 2016 in het magazijn van de winkel waar hij werkte. De rechter erkent in het vonnis dat voor dit soort misdrijven de norm 24 maanden cel is, maar koos toch voor twintig maanden. Volgens de rechter is het 'niet de bedoeling' dat de straf leidt tot 'verregaande vreemdelingenrechtelijke consequenties'.De VVD wil weten wat voor richtlijnen er zijn voor dit soort situaties. Wat Kamerleden Foort van Oosten en Malik Azmani betreft mag een verblijfsstatus geen factor zijn in dit soort zaken.Ook Madeleine van Toorenburg van coalitiegenoot CDA wil weten wat er precies is gebeurd 'want dit is duidelijk niet de bedoeling geweest van de wetgever'. ""Dit gaan wij voorleggen aan de bewindspersoon''Ook andere partijen reageren geschokt. ""Dit is met geen pen te beschrijven'', twittert Geert Wilders. ""Het Nederland van Mark Rutte is zoek.'' Thierry Baudet twittert: ""Ik ben niet boos, ik ben woest.''","1"
"829","https://www.destentor.nl/politiek/harde-clash-bbb-lijsttrekker-uit-deventer-met-sylvana-simons-maar-heb-geslapen-als-een-roosje~ac3fd7e1/","Caroline van der Plas, lijsttrekker van BoerBurgerBeweging en een van de nieuwkomers in de Tweede Kamer, is naar eigen zeggen het doelwit geworden van ‘een persoonlijke haatcampagne’. Ze laat het van zich afglijden, meldt Van der Plas vanochtend. ‘Heb geslapen als een roosje.’ Diverse twitteraars, onder wie BIJ1-lijsttrekker Sylvana Simons, wijzen Van der Plas op een reeks oude tweets die homofoob en racistisch van aard zouden zijn. In een uitgebreide verklaring wijst Van der Plas alle beschuldigingen van zich af. ‘Er wordt gesuggereerd dat ik homofoob ben. Ik werp mij hier verre van’, laat ze weten. Lijsttrekker Caroline van der Plas van de partij BoerBurgerBeweging wist gisteren de aandacht in Den Haag direct op zich te vestigen door bij het Tweede Kamergebouw aan te komen in een trekker. Met haar zetel probeert ze de stem van het platteland in Den Haag te krijgen. Daarmee oogst ze veel lof, maar na een discussie met collega-nieuwkomer Sylvana Simons (BIJ1) bij Jinek gisteravond, is Van der Plas behoorlijk onder vuur komen te liggen. Dat heeft te maken met een reeks oude tweets, die volgens diverse twitteraars homofoob en seksistisch van aard zijn. Zo twitterde Van der Plas in 2013 onder meer: ‘Als je met strings door bilnaad en glitters op kruis door gracht vaart WIL je niet geaccepteerd worden’, daarmee verwijzend naar de GayPride in Amsterdam. En een paar maanden later tweette ze: ‘Best ironisch. Dat Nelson Mandela dood gaat op de dag dat wij de eer van Zwarte Piet hoog houden.’ De storm die gisteren opstak, heeft de Deventerse niet uit haar slaap gehouden, laat ze weten op Twitter. Ze heeft 'geslapen als een roosje’, meldt ze.  De tweets die vrijdagavond tot de ophef leidden en die verspreid zijn onder andere door Sylvana Simons, zijn volgens Van der Plas onderdeel van een haatcampagne. ‘Het grote kapotmaken is begonnen’, meldt ze in een verklaring op Twitter.","1"
"830","https://www.destentor.nl/veluwe/snoeiharde-kritiek-ex-burgemeester-koops-leidt-in-heerde-tot-onderzoek-naar-bestuurscultuur~a2e7f5d1/","Had Jacqueline Koops gelijk, toen ze snoeiharde kritiek gaf op de bestuurscultuur in Heerde? De gemeenteraad stelt daar onderzoek naar in, hoewel de wethouders en de gemeentesecretaris zich totaal niet herkenden in wat de ex-burgemeester schetste. Zowel de rol als houding en gedrag van de gemeenteraad, het college van burgemeester en wethouders en de ambtelijke organisatie worden onderzocht. De fractievoorzitters hebben tot het onderzoek besloten in een besloten vergadering.  Burgemeester Koops stapte in september op vanwege de naweeën van corona. Ze kraakte toen de plaatselijke bestuurscultuur. Vlak voor haar afscheid sprak ze in december nogmaals over een ‘bestuurscultuur die niet de mijne is’: ,,Een cultuur van ja zeggen en nee doen. Een cultuur van óver iemand praten in plaats van mét iemand praten. Een cultuur die uitgaat van macht, in plaats van invloed, elkaar accepteren en inspireren.” VerbazingHaar snoeiharde woorden oogstten verbazing bij de wethouders. Jan Berkhoff (kort daarna vertrokken omdat hij de stress niet meer aankon) reageerde: ,,Jammer dat zij dit roept. Sneu dat ze het zo ervaren heeft, maar ik denk altijd: als je met één vinger naar een ander wijst, wat vertellen de drie vingers die naar jezelf wijzen over jou?” Gemeentesecretaris Ben van Zuthem: ,,Ik herken niets van haar uitspraken.” De Gelderse commissaris van de Koning John Berends was echter niet verbaasd over haar woorden. ,,Ze kwamen mij niet geheel vreemd voor.” Dat de wethouders zich niet in de kritiek herkenden: ,,Dat is aan hen hè.” Geheim De fractievoorzitters zeiden er met waarnemend burgemeester Jan Willem Wiggers over te willen praten. Niet openbaar, maar op aandringen van ChristenUnie/SGP en GBP achter gesloten deuren en pas daarna in de openbare raadsvergadering.  Van dat openbare deel is het nog niet gekomen. Gisteravond stond het onderwerp op de agenda, maar enkel om geld (8600 euro) vrij te maken voor het onderzoek. De fractievoorzitters hadden de rekenkamercommissie al opdracht gegeven. Die doet onderzoek naar ‘inwonerparticipatie’ en daar komt nu de bestuurscultuur  bij. ","1"
"831","https://www.destentor.nl/binnenland/aboutaleb-bezorgd-over-naleven-avondklok-tijdens-ramadan-tot-woede-van-leefbaar-rotterdam-en-pvv~a14b7af8/","Burgemeester Ahmed Aboutaleb van Rotterdam vreest dat moslims zich niet aan de avondklok kunnen houden tijdens de ramadan. Leefbaar Rotterdam reageert met grote verbazing: ,,Absurde uitspraken en een klap in het gezicht als je geen kerst hebt kunnen vieren.’’ ,,Voor heel veel mensen wordt het ingewikkeld om zich eraan te houden”, zei de burgemeester maandagavond na afloop van het Veiligheidsberaad, het overleg van de 25 voorzitters van de veiligheidsregio’s. Aboutaleb doelde daarmee op het vasten dat tot ongeveer 21.30 uur duurt. Volgens de burgemeester komen moslims tijdens de vastenmaand veel bij familie over de vloer. Zijn uitspraken zorgen voor veel commotie op sociale media. Velen herinneren de burgemeester eraan dat mensen met Kerstmis en Pasen ook niet met hele families bij elkaar mogen komen.  Leefbaar Rotterdam laat weten de uitspraken van Aboutaleb met grote verbazing te hebben aangehoord. ‘Met deze absurde uitspraken krijgen vele families die met kerst, verjaardagen, oud en nieuw of begrafenissen hun familie niet konden zien vanwege de coronamaatregelen een klap in het gezicht’, aldus Tanya Hoogwerf in schriftelijke vragen aan het college.  Het raadslid van Leefbaar Rotterdam, dat voor donderdag een raadsdebat over de uitspraken heeft aangevraagd, vindt dat Aboutaleb ‘een soort vrijbrief’ geeft aan moslims om zich niet aan de avondklok te houden. Ze wil dat de burgemeester de garantie geeft dat hij tijdens de ramadan even hard optreedt als de avondklok nog geldt. ,,Leefbaar Rotterdam staat voor gelijke monniken, gelijke kappen, wij hopen dat onze burgemeester dit deelt.’’Ook de PVV in Rotterdam heeft inmiddels schriftelijke vragen gesteld aan de burgemeester. Fractievoorzitter Maurice Meeuwissen wil onder meer weten waarom het volgens de burgemeester ‘voor veel moslims ingewikkeld wordt om zich tijdens de ramadan aan de coronaregels te houden’. ","1"
"832","https://www.destentor.nl/raalte/omwonenden-vrezen-einde-van-het-landschap-door-nieuwbouw-op-locatie-voormalig-tuincentrum-heino~a52d5e61/","Het zit 21 omwonenden van de Brinkweg in Heino allesbehalve lekker: de plannen om op het perceel van voormalig tuincentrum Van de Vechte elf woningen te bouwen. Ze hebben gezamenlijk een advocaat in arm genomen om hun zorgen en ergernissen te uiten. ,,Er bestaat geen draagvlak voor een dergelijk plan.’’ Het zingt al langer rond in het landelijk gebied net buiten Heino: op het terrein waar Hoveniersbedrijf Van der Vechte staat wat te gebeuren. Maar informatie over het woningbouwplan is de afgelopen maanden maar mondjesmaat naar buiten gekomen.  Eerst was het raadslid Egbert den Daas van Lokaal Alternatief die aan de boom schudde bij de gemeente Raalte, om wat meer te weten te komen over de plannen voor het perceel aan de Brinkweg. Na veel vijven en zessen kwam hij te weten dat het plan is om elf woningen op deze plek te realiseren.  Onlangs is ook de buurt op de hoogte gesteld van de plannen van ontwikkelaars Valk en Le Clercq. De bouwbedrijven zijn langsgegaan bij de omwonenden om ze mondeling te informeren over de plannen. En dat hebben ze gedaan met een schetsplan onder de arm.  ‘Plan te massaal’ Maar dat is bij 21 omwonenden niet goed gevallen. Zij hebben advocatenbureau Benthem Gratama ingeschakeld. In een brief aan de gemeenteraad van Raalte stelt de advocaat van de omwonenden dat er ‘geen draagvlak is voor het plan om een woonbuurt met elf woningen te realiseren’. ,,Zij zijn van mening dat het plan te massaal is en niet past in de omgeving. Het gaat hier immers om het buitengebied. Ook vrezen zij dat dit plan de opmaat zal zijn voor nog meer woningbouw in de buurt, hetgeen het einde van het landschap zou betekenen.’’ Bovendien verwijten de omwonenden de gemeente gebrek aan transparantie. ,,Cliënten weten al enige tijd dat het de bedoeling is de locatie aan de Brinkweg 15 Heino te herontwikkelen, maar kregen bij navraag geen enkel inzicht in de exacte plannen’’, is in de brief te lezen.","1"
"833","https://www.destentor.nl/politiek/partijen-op-speeddate-met-verkenners-sleutelpartij-cda-voelt-weinig-voor-liberaal-motorblok~ae8c4d6e/","VVD-leider Mark Rutte wil liefst een volgend kabinet met D66 en CDA. Maar CDA-leider Wopke Hoekstra voelt er nog weinig voor: ,,Het ligt niet voor de hand voor mij om bij de twee liberale leiders aan te schuiven.” Hoekstra zei er weinig voor te voelen ‘aan te schuiven bij een liberaal motorblok’. ,,Misschien zijn wij nodig, misschien ook niet. Maar ik heb hele verschillende verhalen gehoord van twee verschillende liberale leiders. Voor mij, voor het CDA ligt het niet voor de hand om bij hen aan te schuiven. Zij hebben de verkiezingen gewonnen, zij moeten een plan maken.” Juist vanmorgen nog koerste Rutte op een kabinet met D66 en CDA en opperde om een meerderheid in de Tweede Kamer te krijgen ook ‘serieus te kijken’ naar JA21.  Maar de ‘logische partner’ D66 noemt dat juist geen optie. ,,Kijk maar naar de inhoud,” zei D66-leider Sigrid Kaag.  Zo fluiten de beoogde coalitiepartners Rutte en Kaag meteen een ander wijsje. Rutte noemde na zijn gesprek met ‘verkenners’ Annemarie Jorritsma (VVD) en Kajsa Ollongren (D66) de partij JA21 als optie. Kaag hield die boot juist af: ,,Ik kijk naar de inhoud. JA21 wil uit de EU, het Klimaatakkoord van Parijs opzeggen. Dat lijkt mij dus geen optie.” Liever kijkt zij naar ‘progressieve samenwerking’. ,,We moeten vooral kijken naar wat we willen bereiken. Inhoud moet leidend zijn.” Ze noemde onder meer ‘klimaat, rechtsstaat en onderwijs’. Met welke partijen? ,,Dat is aan de verkenners om te onderzoeken.” Als het CDA inderdaad de poot stijf houdt en níet wil aanschuiven voor verdere besprekingen, moet de VVD een streep halen door veel mogelijke coalitie-opties. Binnen de VVD hoopt men echter dat Hoekstra zich nog bedenkt en dat hij nu nog ‘hard to get’ speelt. ","1"
"834","https://www.destentor.nl/deventer/zelfs-het-rode-dorp-in-moskou-aan-de-ijssel-laat-de-pvda-vallen~a9b65c5d/","Het Rode Dorp in Deventer dankt haar naam aan de rode daken van de huizen in de wijk. De bewoners stemden ook jarenlang rood: de PvdA was er steevast de grootste. Maar samen met de rest van ‘Moskou aan de IJssel’ heeft de volkswijk van Deventer de partij massaal laten vallen. ,,Het is nu allemaal PVV’’, zegt Gerda Pieters, die de socialisten nog wel trouw is gebleven. ,,Als je hier zegt dat Wilders niks is, heb je ruzie.” Landelijk deed de PvdA het niet slechter dan de vorige verkiezingen, maar in Deventer scoorden de sociaaldemocraten slechter dan ooit tevoren. In 2012 was de partij met 34,1 procent van de stemmen nog de grootste partij zoals het al jaren was. Niet voor niets kreeg Deventer de bijnaam ‘Moskou aan de IJssel'. Nu rest slechts 7 procent en zijn vier partijen (VVD, D66, PVV en GroenLinks) groter. Een paar dagen na de verkiezingen is het stil op straat in het Rode Dorp. Een enkeling laat zijn hondje uit, een scootmobiel verandert op straat van eigenaar, maar verder zitten de mensen vooral binnen. Ook Jopie Voortman, een bekend gezicht in de wijk die veel organiseert in buurthuis Het Enkhuis, zit wat ziekjes thuis, in de Sanatoriumdwarsstraat. ,,Geen idee waarom iedereen weggaat bij de PvdA. Ik spreek niemand meer, het buurthuis is dicht en vanwege corona blijft iedereen thuis.’’ Onvrede Tim Plette (20), met zijn hippie-uiterlijk een beetje een vreemde in de bijt in de wijk, snapt wel dat veel van zijn buurtgenoten op de PVV stemmen. ,,Dat gebeurt overal waar er onvrede heerst. Ik geloof niet dat het helpt om op Wilders of Baudet te stemmen, maar ik weet dat het gebeurt. Hier ook.’’ Zelf stemde Plette, die in de Enkstraat woont, op de Piratenpartij. ,,Ik twijfelde, maar niet over de PVV. Dat zou ’m sowieso niet worden. Maar ik begrijp wel dat veel mensen dat wél doen.’’","1"
"835","https://www.destentor.nl/binnenland/nelke-22-fietst-naakt-over-museumplein-uit-protest-tegen-rechtse-politiek~a1549e22/","Nelke Mast (22) en Stella de Jong (22) protesteerden vrijdagochtend tegen de uitslag van de verkiezingen door over het Museumplein te fietsen. Stella voorop, Nelke achterop – zonder kleren aan. De twee vriendinnen willen op deze manier hun onvrede uiten over de verkiezingsuitslag. Mast: “Wij zijn geschokt over de opkomst van extreemrechtse partijen en over het feit dat er wéér een kabinet-Rutte komt. Een kabinet dat niet transparant is, aan selectief geheugenverlies lijdt, en tot alleen maar meer polarisatie zal leiden.”  Ze verwijst naar de toeslagenaffaire, een ‘ontoereikend klimaatbeleid’ en het ‘uithollen’ van het zorgstelsel. De vriendinnen wilden bewust gebruik maken van hun ‘bevoorrechte witte lichamen’. Vrouwelijk naakt Ze lieten zich inspireren door de legende Lady Godiva. Deze vrouw reed in het jaar 1900 naakt op een paard door een klein dorpje in Frankrijk, uit protest tegen zwaardere belastingen die haar man had ingevoerd. Mast: “Zij was zich heel goed bewust van wat vrouwelijk naakt teweeg kan brengen; het trekt ieders aandacht. Of ze het spannend vond? “Eigenlijk alleen op het moment dat ik mijn kleding uitdeed en probeerde bovenop de bagagedrager te staan; daar bleek ik niet atletisch genoeg voor,” lacht Mast. Dat de fietsketting er halverwege de rit af zou vallen, hadden ze ook niet verwacht. Toen Mast haar kleren weer aantrok, werden ze benaderd door de politie. Zij kwamen niet zozeer vanwege het protest, maar omdat ze hadden begrepen dat er een naakte vrouw over het plein rende. “Dat is eigenlijk precies waar het mij om gaat: ze waren niet geïnteresseerd in wat ik te zeggen had, alleen in het feit dat ik naakt was.”","1"
"836","https://www.destentor.nl/amersfoort/actievoerder-viruswaarheid-geweigerd-op-stembureau-omdat-ze-geen-mondkapje-droeg-kiesrecht-is-me-ontnomen~a10340cb/","De verkiezingen leidden woensdag op Amersfoortse stembureaus en sociale media tot spanningen. Zo mocht actievoerder Bianca Wagt van Viruswaarheid tot haar woede ondanks een medische verklaring eerst niet zonder mondkapje stemmen waarop ze de politie inschakelde.Daarnaast eisten kiezers op Twitter maatregelen tegen een Amersfoortse stemmenteller omdat zij eerder op sociale media haar walging uitsprak over Forum voor Democratie. ‘Je moet er maar op vertrouwen dat deze dame haar taak eerlijk uitvoert en alle FvD stemmen telt...’, tweette een kiezer. De vrouw krijgt nogal wat over zich heen, zegt gemeentewoordvoerder Donate Schuil. ,,Maar ook leden van stembureaus hebben vrijheid van meningsuiting. Dat zit hun werk niet in de weg; Ze voeren hun taak integer uit.” Coronacriticus Bianca Wagt zegt dat ze woensdag ‘onrechtmatig is geweigerd en haar kiesrecht is ontnomen’. Ze weigerde op stembureau De Weesboom in Schothorst een mondkapje te dragen en haar handen te desinfecteren, en bracht een schriftelijke medische verklaring van een arts mee. ,,Ik draag geen mondkap omdat ik wil stemmen in vrijheid. Anders beroep ik me op de medische verklaring waarom ik er niet tegen kan.”Face shield Op Facebook is in haar verslag te lezen dat Wagt het stembureau wordt uitgestuurd. Ze belt de politie om haar stemrecht te eisen, terwijl het stembureau handhaving inschakelt. De boa’s stellen dat ze een face shield op moet doen. Er verschijnen ook agenten. Wagt: ,,Die hebben de arts gebeld of de verklaring klopte.” Na twee uur mag Wagt toch stemmen. ,,Het stembureau, boa’s en politie gaan hun boekje te buiten. Ze kennen de wet niet eens en willen mij m’n stemrecht onthouden.” Wagt krijgt op sociale media bijval van andere kiezers van wie sommigen zeggen ook zonder mondkapje te hebben gestemd.","1"
"837","https://www.metronieuws.nl/in-het-nieuws/2021/03/d66-christenunie-abortus/","De ChristenUnie wil dat ook voor vrouwen die verkracht zijn een verplichte bedenktijd van vijf dagen blijft gelden als ze abortus willen plegen. Dat zei Don Ceder, kandidaat-Kamerlid van de partij, in een interview op YouTube. D66-Kamerlid Pia Dijkstra reageert furieus. „Witheet maakt me dit. De nummer vier van de ChristenUnie. Gedwongen wachten en nadenken als een vrouw abortus wil na een verkrachting. Geen enkel idee dus wat dit betekent voor haar. Het ware gezicht van de CU”, twitterde Dijkstra vandaag. Ze noemt de uitspraak ‘buitengewoon onfatsoenlijk’ en ‘onacceptabel’. „Een gebrek aan respect voor vrouwen”, voegt ze er nog aan toe. Dijkstra krijgt op social media veel bijval, vooral van vrouwen. „Het zou helpen wanneer de man eerst vijf dagen nadenkt of het wel zo verstandig is om die vrouw te verkrachten”, luidt één van de tweets. Maar ook Ceder krijgt steun voor zijn standpunt. „Dit is precies de reden dat ik voor de afschaffing ben van vrouwenkiesrecht. Ze denken altijd zeggenschap te hebben over andermans lichaam, namelijk die van het ongeboren kind”, zo klinkt het. Abortus na een verkrachting valt nu ook onder de bedenktijd, maar in de praktijk kunnen artsen ook van een noodsituatie uitgaan, een uitzonderingssituaties waarbij de arts en de vrouw in overleg mogen afwijken van de bedenktijd. Maar er is een probleem met de wet. Deze noodsituaties worden niet vast omschreven. Initiatiefwetsvoorstel Dijkstra diende vlak voor het verkiezingsreces nog een initiatiefwetsvoorstel in om de verplichte bedenktijd helemaal af te schaffen. De arts en de betrokken vrouw kunnen dan wel samen een tijd afspreken om de zwangerschapsbeëindiging te overdenken. Een meerderheid van de Kamer nam ook een motie aan dat het kabinet opriep de bedenktijd af te schaffen, maar het demissionaire kabinet kan hier niet meer mee aan de slag. De twee D66 en de ChristenUnie botsen bijna altijd over medisch-ethische kwesties, zoals over euthanasie voor mensen die vinden dat hun leven voltooid is.","1"
"838","https://www.metronieuws.nl/in-het-nieuws/binnenland/2021/02/kuzu-denk-noemt-rutte-een-dictator-en-dat-valt-niet-goed-schofterig/","De meerderheid van de Tweede Kamer schaart zich achter de spoedwet over de avondklok, al ging dat niet zonder slag of stoot. Of zonder een politicus van DENK die Rutte dictator noemde en daarop werd aangesproken. De Tweede Kamer steunt de spoedwet die de avondklok een nieuwe juridische basis moet geven. Een ruime meerderheid schaart zich achter het demissionaire kabinet, werd duidelijk tijdens een ingelast debat vandaag. Maar het kabinet „moet niet weer nat gaan”, waarschuwde Attje Kuiken (PvdA). „Ondanks dat de premier is gevloerd door de rechter wil Rutte de avondklok er toch doorheen duwen. Dat getuigt van dedain, van arrogantie, van minachting voor de rechtbank en minachting voor Nederland. Dit getuigt ervan dat deze man die daar zit”, en hij wijst fel naar onze demissionaire premier, die druk met z’n papieren in de weer is en niet op of omkijkt, „zich opstelt als de dictator van de lage landen.” Rutte kijkt verbaasd op. Niet lang daarna onderbreekt voorzitter Khadija Arib hem. „Ik vind het nogal wat als u iemand een dictator noemt”, zegt ze. „Ja voorzitter, ik blijf wel bij die woorden”, reageert Kuzu die z’n woorden dan ook niet terugneemt („het zijn m’n eigen woorden”). Arib zegt het „heftig” te vinden, om „de minister-president te beschuldigen van dictator.”‘Schofterig’ KuzuZe is niet de enige. Chris van Dam (CDA) uit zijn ongenoegen. „Ik zou u willen vragen uw toon te matigen en die woorden ook gewoon terug te nemen.” Jeroen van Wijngaarden (VVD) gooit er nog een woordgrap in, terwijl ook hij Kuzu op z’n woordkeus aanspreekt. „Ik denk dat de heer Kuzu een denkfout maakt…” Kuzu doet net alsof hij erom moet lachen, „haha heel grappig”, zegt hij als een Kamerlid met kiespijn. Van Wijngaarden zegt daarna de voorzitter te steunen. „Het is onacceptabel en schofterig.”","1"
"839","https://www.metronieuws.nl/in-het-nieuws/binnenland/2021/01/klaver-hele-kabinet-moet-aftreden-vanwege-toeslagenaffaire/","Het hele kabinet moet aftreden vanwege het snoeiharde rapport over de toeslagenaffaire. Dat vindt GroenLinks-leider Jesse Klaver. „Aftreden is ook schuld bekennen. Dat is echt belangrijk naar alle slachtoffers toe.” Als het kabinet niet opstapt, zegt GroenLinks zelf het vertrouwen op in het kabinet Klaver deed de oproep in het tv-programma Buitenhof. „Als je voor zo’n rapport, dat zo hard is, niet meer je politieke verantwoordelijkheid neemt en aftreedt, waarvoor dan nog wel?”, vraagt Klaver zich af. Zijn partij gaat een motie van wantrouwen indienen als het kabinet zelf niet opstapt. „Ik denk dat dat op brede steun kan rekenen in de Tweede Kamer.” De SP wil ook dat het kabinet aftreedt. Volgens Klaver gaat het niet alleen om het bekennen van schuld wegens de toeslagenaffaire, maar ook om de algemene omgang met de verzorgingsstaat van de afgelopen kabinetten. Premier Mark Rutte heeft volgens de GroenLinks-leider de ‘ideologische basis’ gelegd voor het overheidsschandaal. Het aftreden, slechts twee maanden voor de Tweede Kamerverkiezingen, is een belangrijk symbolisch signaal, maar volgens Klaver geeft het ook een volgend kabinet een „schone lei om de verzorgingsstaat te repareren”. Een maand geleden presenteerde een parlementaire onderzoekscommissie  eenrapport met vernietigende conclusies. De commissie sprak van ‘ongekend onrecht’, waarbij de beginselen van de rechtsstaat zijn geschonden. Het kabinet moet nog met een officiële reactie komen op het rapport, maar heeft als wel aangekondigd dat alle gedupeerden 30.000 euro compensatie krijgen.","1"
"840","https://www.metronieuws.nl/in-het-nieuws/binnenland/2021/01/hugo-de-jonge-weer-onder-vuur-wat-is-er-mis-met-het-vaccinatiebeleid/","Zeggen dat er veel te doen is rond het vaccinatiebeleid van Hugo de Jonge – en daarmee van Nederland – is een understatement. Keer op keer ligt de minister onder vuur, is het niet op Twitter dan wel tijdens een debat in de Tweede Kamer. Zo ook vandaag. De Jonge moet zich weer verantwoorden voor de keuzes die hij heeft gemaakt rondom de timing van de vaccinaties en de prioriteit van verschillende groepen.  Nederland begint als laatste land in de Europese Unie met vaccineren. Duitsland  as er als de kippen bij, net na kerst, maar wij moesten in eerste instantie wachten tot vrijdag, 8 januari. Onder grote politieke druk besloot De Jonge gisteren echter dat we toch ietsje eerder kunnen beginnen. Morgen worden de eerste prikken gezet. De minister moest ook erkennen dat de vaccinatiecampagne eerder van start had kunnen gaan als hij de GGD’en op tijd aan het werk had gezet met de voorbereidingen. Ondanks de tijdwinst van twee dagen blijft de oppositie erg kritisch over de houding en het handelen van De Jonge. Zó kritisch zelfs, dat Geert Wilders van de PVV vindt dat de minister moet opstappen. „Kerst 2020 zal de geschiedenis ingaan als de totale afgang van Nederland”, zegt Wilders tijdens zijn inbreng in het vaccinatiedebat vandaag. „Kijk naar het onnavolgbare gestuntel met het vaccinatiebeleid alsof we een derdewereldland zijn.” Harde woorden van de politicus, hij vraagt zich dan ook af hoe het „in hemelsnaam” mogelijk is dat andere landen al veel verder zijn. En dat „terwijl ze precies hetzelfde vaccin gebruiken”. Uiteindelijk roept Wilders dus op tot het opstappen van minister De Jonge. Een derde van Nederland is met hem: ook zij vinden dat De Jonge niet langer minister van Volksgezondheid zou moeten zijn. Vier op de tien Nederlanders geeft aan minder vertrouwen te hebben in hem, blijkt uit onderzoek van Hart van Nederland.","1"
"841",NA,"De Forum voor Democratie-soap continues. Eerst de splitsing van de partij, ruzie om de naam en nu wil Theo Hiddema – een van de oprichters – toch geen lijstduwer meer zijn. Volgens hem is de koers te populistisch. Aan NOS laat de politicus weten dat hij vindt dat de door partijleider Thierry Baudet beoogde campagne te veel draait om het coronabeleid. „Ik ben geen FvD’er meer. Voer mij af van de lijst.” Toen er binnen FvD (en daarbuiten vooral ook) veel ophef ontstond over antisemitische en racistische appjes van FvD-jongeren, stapte Hiddema uit de Tweede Kamer. In een brief aan Kamervoorzitter Arib verklaarde hij zichzelf „politiek arbeidsongeschikt”. Hij willde terugkeren als lijstduwer, maar heeft Baudet gemeld dat hij diens campagne „vanuit een welhaast religieuze gedrevenheid tegen het coronabeleid” politiek irrelevant vindt. „Wij zijn geen FvD’ers geworden vanwege onze kennis van een pandemie.”Hiddema zegt ook nog dat hij geen applaus wil geven aan het voormalige VVD-Kamerlid Van Haga, die nu als tweede op de FvD-kandidatenlijst staat. „Die beweert dat Rutte met betrekking tot het virus het land in een dwangstaat wil veranderen.” ‘Wijs man’ Toen Hiddema per direct de Kamer verliet, leek dat al slecht nieuws voor FvD. Als een van de oprichters en bekende gezichten, naast Baudet, was hij toch een belangrijk onderdeel van de partij. Toch keerde hij even terug op de lijst, maar nu lijkt het verhaal toch echt klaar te zijn. Op Twitter vinden sommige mensen het een goede keuze van Hiddema. Zo vindt iemand hem een „wijs man”. „Je bent geen #fvd meer en de beoogde campagne zal inderdaad erg veel om het coronabeleid draaien, te populistisch, zoals alles rond en om het #FVD.”","1"
